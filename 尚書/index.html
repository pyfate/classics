
<!doctype html>
<html lang="en" class="no-js">
  <head>
    
      <meta charset="utf-8">
      <meta name="viewport" content="width=device-width,initial-scale=1">
      
      
      
        <link rel="canonical" href="https://pyfate.github.io/classics/%E5%B0%9A%E6%9B%B8/">
      
      
        <link rel="prev" href="../%E4%B8%AD%E5%BA%B8/">
      
      
        <link rel="next" href="../%E4%BA%86%E5%87%A1%E5%9B%9B%E8%A8%93/">
      
      
      <link rel="icon" href="../images/yin-yang-solid.svg">
      <meta name="generator" content="mkdocs-1.6.1, mkdocs-material-9.5.34">
    
    
      
        <title>尚書 - 科技命理網</title>
      
    
    
      <link rel="stylesheet" href="../assets/stylesheets/main.35f28582.min.css">
      
      


    
    
      
    
    
      
        
        
        <link rel="preconnect" href="https://fonts.gstatic.com" crossorigin>
        <link rel="stylesheet" href="https://fonts.googleapis.com/css?family=Roboto:300,300i,400,400i,700,700i%7CRoboto+Mono:400,400i,700,700i&display=fallback">
        <style>:root{--md-text-font:"Roboto";--md-code-font:"Roboto Mono"}</style>
      
    
    
    <script>__md_scope=new URL("..",location),__md_hash=e=>[...e].reduce(((e,_)=>(e<<5)-e+_.charCodeAt(0)),0),__md_get=(e,_=localStorage,t=__md_scope)=>JSON.parse(_.getItem(t.pathname+"."+e)),__md_set=(e,_,t=localStorage,a=__md_scope)=>{try{t.setItem(a.pathname+"."+e,JSON.stringify(_))}catch(e){}}</script>
    
      

    
    
      
        <meta  property="og:type"  content="website" >
      
        <meta  property="og:title"  content="尚書 - 科技命理網" >
      
        <meta  property="og:description"  content="None" >
      
        <meta  property="og:image"  content="https://pyfate.github.io/classics/assets/images/social/尚書.png" >
      
        <meta  property="og:image:type"  content="image/png" >
      
        <meta  property="og:image:width"  content="1200" >
      
        <meta  property="og:image:height"  content="630" >
      
        <meta  property="og:url"  content="https://pyfate.github.io/classics/%E5%B0%9A%E6%9B%B8/" >
      
        <meta  name="twitter:card"  content="summary_large_image" >
      
        <meta  name="twitter:title"  content="尚書 - 科技命理網" >
      
        <meta  name="twitter:description"  content="None" >
      
        <meta  name="twitter:image"  content="https://pyfate.github.io/classics/assets/images/social/尚書.png" >
      
    
    
<!-- Google tag (gtag.js) -->
<script async src="https://www.googletagmanager.com/gtag/js?id=G-6S4C8YQS7L"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-6S4C8YQS7L');
</script>
<!-- <script async src="https://pagead2.googlesyndication.com/pagead/js/adsbygoogle.js?client=ca-pub-3914607163427066" crossorigin="anonymous"></script> -->

  </head>
  
  
    <body dir="ltr">
  
    
    <input class="md-toggle" data-md-toggle="drawer" type="checkbox" id="__drawer" autocomplete="off">
    <input class="md-toggle" data-md-toggle="search" type="checkbox" id="__search" autocomplete="off">
    <label class="md-overlay" for="__drawer"></label>
    <div data-md-component="skip">
      
        
        <a href="#_1" class="md-skip">
          Skip to content
        </a>
      
    </div>
    <div data-md-component="announce">
      
    </div>
    
    
      

  

<header class="md-header md-header--shadow" data-md-component="header">
  <nav class="md-header__inner md-grid" aria-label="Header">
    <a href="https://pyfate.github.io" title="科技命理網" class="md-header__button md-logo" aria-label="科技命理網" data-md-component="logo">
      
  
  <svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.6.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2024 Fonticons, Inc.--><path d="M256 64c53 0 96 43 96 96s-43 96-96 96-96 43-96 96 43 96 96 96c-106 0-192-86-192-192S150 64 256 64m0 448a256 256 0 1 0 0-512 256 256 0 1 0 0 512m32-352a32 32 0 1 0-64 0 32 32 0 1 0 64 0m-64 192a32 32 0 1 1 64 0 32 32 0 1 1-64 0"/></svg>

    </a>
    <label class="md-header__button md-icon" for="__drawer">
      
      <svg xmlns="http://www.w3.org/2000/svg" viewBox="0 0 24 24"><path d="M3 6h18v2H3zm0 5h18v2H3zm0 5h18v2H3z"/></svg>
    </label>
    <div class="md-header__title" data-md-component="header-title">
      <div class="md-header__ellipsis">
        <div class="md-header__topic">
          <span class="md-ellipsis">
            科技命理網
          </span>
        </div>
        <div class="md-header__topic" data-md-component="header-topic">
          <span class="md-ellipsis">
            
              尚書
            
          </span>
        </div>
      </div>
    </div>
    
    
      <script>var palette=__md_get("__palette");if(palette&&palette.color){if("(prefers-color-scheme)"===palette.color.media){var media=matchMedia("(prefers-color-scheme: light)"),input=document.querySelector(media.matches?"[data-md-color-media='(prefers-color-scheme: light)']":"[data-md-color-media='(prefers-color-scheme: dark)']");palette.color.media=input.getAttribute("data-md-color-media"),palette.color.scheme=input.getAttribute("data-md-color-scheme"),palette.color.primary=input.getAttribute("data-md-color-primary"),palette.color.accent=input.getAttribute("data-md-color-accent")}for(var[key,value]of Object.entries(palette.color))document.body.setAttribute("data-md-color-"+key,value)}</script>
    
    
    
      <label class="md-header__button md-icon" for="__search">
        
        <svg xmlns="http://www.w3.org/2000/svg" viewBox="0 0 24 24"><path d="M9.5 3A6.5 6.5 0 0 1 16 9.5c0 1.61-.59 3.09-1.56 4.23l.27.27h.79l5 5-1.5 1.5-5-5v-.79l-.27-.27A6.52 6.52 0 0 1 9.5 16 6.5 6.5 0 0 1 3 9.5 6.5 6.5 0 0 1 9.5 3m0 2C7 5 5 7 5 9.5S7 14 9.5 14 14 12 14 9.5 12 5 9.5 5"/></svg>
      </label>
      <div class="md-search" data-md-component="search" role="dialog">
  <label class="md-search__overlay" for="__search"></label>
  <div class="md-search__inner" role="search">
    <form class="md-search__form" name="search">
      <input type="text" class="md-search__input" name="query" aria-label="Search" placeholder="Search" autocapitalize="off" autocorrect="off" autocomplete="off" spellcheck="false" data-md-component="search-query" required>
      <label class="md-search__icon md-icon" for="__search">
        
        <svg xmlns="http://www.w3.org/2000/svg" viewBox="0 0 24 24"><path d="M9.5 3A6.5 6.5 0 0 1 16 9.5c0 1.61-.59 3.09-1.56 4.23l.27.27h.79l5 5-1.5 1.5-5-5v-.79l-.27-.27A6.52 6.52 0 0 1 9.5 16 6.5 6.5 0 0 1 3 9.5 6.5 6.5 0 0 1 9.5 3m0 2C7 5 5 7 5 9.5S7 14 9.5 14 14 12 14 9.5 12 5 9.5 5"/></svg>
        
        <svg xmlns="http://www.w3.org/2000/svg" viewBox="0 0 24 24"><path d="M20 11v2H8l5.5 5.5-1.42 1.42L4.16 12l7.92-7.92L13.5 5.5 8 11z"/></svg>
      </label>
      <nav class="md-search__options" aria-label="Search">
        
        <button type="reset" class="md-search__icon md-icon" title="Clear" aria-label="Clear" tabindex="-1">
          
          <svg xmlns="http://www.w3.org/2000/svg" viewBox="0 0 24 24"><path d="M19 6.41 17.59 5 12 10.59 6.41 5 5 6.41 10.59 12 5 17.59 6.41 19 12 13.41 17.59 19 19 17.59 13.41 12z"/></svg>
        </button>
      </nav>
      
        <div class="md-search__suggest" data-md-component="search-suggest"></div>
      
    </form>
    <div class="md-search__output">
      <div class="md-search__scrollwrap" tabindex="0" data-md-scrollfix>
        <div class="md-search-result" data-md-component="search-result">
          <div class="md-search-result__meta">
            Initializing search
          </div>
          <ol class="md-search-result__list" role="presentation"></ol>
        </div>
      </div>
    </div>
  </div>
</div>
    
    
  </nav>
  
</header>
    
    <div class="md-container" data-md-component="container">
      
      
        
          
        
      
      <main class="md-main" data-md-component="main">
        <div class="md-main__inner md-grid">
          
            
              
              <div class="md-sidebar md-sidebar--primary" data-md-component="sidebar" data-md-type="navigation" >
                <div class="md-sidebar__scrollwrap">
                  <div class="md-sidebar__inner">
                    



<nav class="md-nav md-nav--primary" aria-label="Navigation" data-md-level="0">
  <label class="md-nav__title" for="__drawer">
    <a href="https://pyfate.github.io" title="科技命理網" class="md-nav__button md-logo" aria-label="科技命理網" data-md-component="logo">
      
  
  <svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.6.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2024 Fonticons, Inc.--><path d="M256 64c53 0 96 43 96 96s-43 96-96 96-96 43-96 96 43 96 96 96c-106 0-192-86-192-192S150 64 256 64m0 448a256 256 0 1 0 0-512 256 256 0 1 0 0 512m32-352a32 32 0 1 0-64 0 32 32 0 1 0 64 0m-64 192a32 32 0 1 1 64 0 32 32 0 1 1-64 0"/></svg>

    </a>
    科技命理網
  </label>
  
  <ul class="md-nav__list" data-md-scrollfix>
    
      
      
  
  
  
  
    <li class="md-nav__item">
      <a href=".." class="md-nav__link">
        
  
  <span class="md-ellipsis">
    經典首頁
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E9%81%93%E5%BE%B7%E7%B6%93/" class="md-nav__link">
        
  
  <span class="md-ellipsis">
    道德經
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E6%98%93%E7%B6%93/" class="md-nav__link">
        
  
  <span class="md-ellipsis">
    易經
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E5%AD%AB%E5%AD%90%E5%85%B5%E6%B3%95/" class="md-nav__link">
        
  
  <span class="md-ellipsis">
    孫子兵法
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E8%AB%96%E8%AA%9E/" class="md-nav__link">
        
  
  <span class="md-ellipsis">
    論語
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E5%AD%9F%E5%AD%90/" class="md-nav__link">
        
  
  <span class="md-ellipsis">
    孟子
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E5%A4%A7%E5%AD%B8/" class="md-nav__link">
        
  
  <span class="md-ellipsis">
    大學
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E4%B8%AD%E5%BA%B8/" class="md-nav__link">
        
  
  <span class="md-ellipsis">
    中庸
  </span>
  

      </a>
    </li>
  

    
      
      
  
  
    
  
  
  
    <li class="md-nav__item md-nav__item--active">
      
      <input class="md-nav__toggle md-toggle" type="checkbox" id="__toc">
      
      
        
      
      
        <label class="md-nav__link md-nav__link--active" for="__toc">
          
  
  <span class="md-ellipsis">
    尚書
  </span>
  

          <span class="md-nav__icon md-icon"></span>
        </label>
      
      <a href="./" class="md-nav__link md-nav__link--active">
        
  
  <span class="md-ellipsis">
    尚書
  </span>
  

      </a>
      
        

  

<nav class="md-nav md-nav--secondary" aria-label="目錄">
  
  
  
    
  
  
    <label class="md-nav__title" for="__toc">
      <span class="md-nav__icon md-icon"></span>
      目錄
    </label>
    <ul class="md-nav__list" data-md-component="toc" data-md-scrollfix>
      
        <li class="md-nav__item">
  <a href="#_2" class="md-nav__link">
    <span class="md-ellipsis">
      書卷之一 虞書
    </span>
  </a>
  
    <nav class="md-nav" aria-label="書卷之一 虞書">
      <ul class="md-nav__list">
        
          <li class="md-nav__item">
  <a href="#_3" class="md-nav__link">
    <span class="md-ellipsis">
      堯典
    </span>
  </a>
  
</li>
        
          <li class="md-nav__item">
  <a href="#_4" class="md-nav__link">
    <span class="md-ellipsis">
      舜典
    </span>
  </a>
  
</li>
        
          <li class="md-nav__item">
  <a href="#_5" class="md-nav__link">
    <span class="md-ellipsis">
      大禹謨
    </span>
  </a>
  
</li>
        
          <li class="md-nav__item">
  <a href="#_6" class="md-nav__link">
    <span class="md-ellipsis">
      皋陶謨
    </span>
  </a>
  
</li>
        
          <li class="md-nav__item">
  <a href="#_7" class="md-nav__link">
    <span class="md-ellipsis">
      益稷
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_8" class="md-nav__link">
    <span class="md-ellipsis">
      書卷之二 夏書
    </span>
  </a>
  
    <nav class="md-nav" aria-label="書卷之二 夏書">
      <ul class="md-nav__list">
        
          <li class="md-nav__item">
  <a href="#_9" class="md-nav__link">
    <span class="md-ellipsis">
      禹貢
    </span>
  </a>
  
</li>
        
          <li class="md-nav__item">
  <a href="#_10" class="md-nav__link">
    <span class="md-ellipsis">
      甘誓
    </span>
  </a>
  
</li>
        
          <li class="md-nav__item">
  <a href="#_11" class="md-nav__link">
    <span class="md-ellipsis">
      五子之歌
    </span>
  </a>
  
</li>
        
          <li class="md-nav__item">
  <a href="#_12" class="md-nav__link">
    <span class="md-ellipsis">
      胤征
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_13" class="md-nav__link">
    <span class="md-ellipsis">
      書卷之三 商書
    </span>
  </a>
  
    <nav class="md-nav" aria-label="書卷之三 商書">
      <ul class="md-nav__list">
        
          <li class="md-nav__item">
  <a href="#_14" class="md-nav__link">
    <span class="md-ellipsis">
      湯誓
    </span>
  </a>
  
</li>
        
          <li class="md-nav__item">
  <a href="#_15" class="md-nav__link">
    <span class="md-ellipsis">
      仲虺之誥
    </span>
  </a>
  
</li>
        
          <li class="md-nav__item">
  <a href="#_16" class="md-nav__link">
    <span class="md-ellipsis">
      湯誥
    </span>
  </a>
  
</li>
        
          <li class="md-nav__item">
  <a href="#_17" class="md-nav__link">
    <span class="md-ellipsis">
      伊訓
    </span>
  </a>
  
</li>
        
          <li class="md-nav__item">
  <a href="#_18" class="md-nav__link">
    <span class="md-ellipsis">
      太甲上
    </span>
  </a>
  
</li>
        
          <li class="md-nav__item">
  <a href="#_19" class="md-nav__link">
    <span class="md-ellipsis">
      太甲中
    </span>
  </a>
  
</li>
        
          <li class="md-nav__item">
  <a href="#_20" class="md-nav__link">
    <span class="md-ellipsis">
      太甲下
    </span>
  </a>
  
</li>
        
          <li class="md-nav__item">
  <a href="#_21" class="md-nav__link">
    <span class="md-ellipsis">
      咸有一德
    </span>
  </a>
  
</li>
        
          <li class="md-nav__item">
  <a href="#_22" class="md-nav__link">
    <span class="md-ellipsis">
      盤庚上
    </span>
  </a>
  
</li>
        
          <li class="md-nav__item">
  <a href="#_23" class="md-nav__link">
    <span class="md-ellipsis">
      盤庚中。
    </span>
  </a>
  
</li>
        
          <li class="md-nav__item">
  <a href="#_24" class="md-nav__link">
    <span class="md-ellipsis">
      盤庚下
    </span>
  </a>
  
</li>
        
          <li class="md-nav__item">
  <a href="#_25" class="md-nav__link">
    <span class="md-ellipsis">
      說命上
    </span>
  </a>
  
</li>
        
          <li class="md-nav__item">
  <a href="#_26" class="md-nav__link">
    <span class="md-ellipsis">
      說命中
    </span>
  </a>
  
</li>
        
          <li class="md-nav__item">
  <a href="#_27" class="md-nav__link">
    <span class="md-ellipsis">
      說命下
    </span>
  </a>
  
</li>
        
          <li class="md-nav__item">
  <a href="#_28" class="md-nav__link">
    <span class="md-ellipsis">
      高宗肜日
    </span>
  </a>
  
</li>
        
          <li class="md-nav__item">
  <a href="#_29" class="md-nav__link">
    <span class="md-ellipsis">
      西伯戡黎
    </span>
  </a>
  
</li>
        
          <li class="md-nav__item">
  <a href="#_30" class="md-nav__link">
    <span class="md-ellipsis">
      微子
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_31" class="md-nav__link">
    <span class="md-ellipsis">
      書卷之四 周書
    </span>
  </a>
  
    <nav class="md-nav" aria-label="書卷之四 周書">
      <ul class="md-nav__list">
        
          <li class="md-nav__item">
  <a href="#_32" class="md-nav__link">
    <span class="md-ellipsis">
      泰誓上
    </span>
  </a>
  
</li>
        
          <li class="md-nav__item">
  <a href="#_33" class="md-nav__link">
    <span class="md-ellipsis">
      泰誓中
    </span>
  </a>
  
</li>
        
          <li class="md-nav__item">
  <a href="#_34" class="md-nav__link">
    <span class="md-ellipsis">
      泰誓下
    </span>
  </a>
  
</li>
        
          <li class="md-nav__item">
  <a href="#_35" class="md-nav__link">
    <span class="md-ellipsis">
      牧誓
    </span>
  </a>
  
</li>
        
          <li class="md-nav__item">
  <a href="#_36" class="md-nav__link">
    <span class="md-ellipsis">
      武成
    </span>
  </a>
  
</li>
        
          <li class="md-nav__item">
  <a href="#_37" class="md-nav__link">
    <span class="md-ellipsis">
      洪範
    </span>
  </a>
  
</li>
        
          <li class="md-nav__item">
  <a href="#_38" class="md-nav__link">
    <span class="md-ellipsis">
      旅獒
    </span>
  </a>
  
</li>
        
          <li class="md-nav__item">
  <a href="#_39" class="md-nav__link">
    <span class="md-ellipsis">
      金滕
    </span>
  </a>
  
</li>
        
          <li class="md-nav__item">
  <a href="#_40" class="md-nav__link">
    <span class="md-ellipsis">
      大誥
    </span>
  </a>
  
</li>
        
          <li class="md-nav__item">
  <a href="#_41" class="md-nav__link">
    <span class="md-ellipsis">
      微子之命
    </span>
  </a>
  
</li>
        
          <li class="md-nav__item">
  <a href="#_42" class="md-nav__link">
    <span class="md-ellipsis">
      康誥
    </span>
  </a>
  
</li>
        
          <li class="md-nav__item">
  <a href="#_43" class="md-nav__link">
    <span class="md-ellipsis">
      酒誥
    </span>
  </a>
  
</li>
        
          <li class="md-nav__item">
  <a href="#_44" class="md-nav__link">
    <span class="md-ellipsis">
      梓材
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_45" class="md-nav__link">
    <span class="md-ellipsis">
      書卷之五 周書
    </span>
  </a>
  
    <nav class="md-nav" aria-label="書卷之五 周書">
      <ul class="md-nav__list">
        
          <li class="md-nav__item">
  <a href="#_46" class="md-nav__link">
    <span class="md-ellipsis">
      召誥
    </span>
  </a>
  
</li>
        
          <li class="md-nav__item">
  <a href="#_47" class="md-nav__link">
    <span class="md-ellipsis">
      洛誥
    </span>
  </a>
  
</li>
        
          <li class="md-nav__item">
  <a href="#_48" class="md-nav__link">
    <span class="md-ellipsis">
      多士
    </span>
  </a>
  
</li>
        
          <li class="md-nav__item">
  <a href="#_49" class="md-nav__link">
    <span class="md-ellipsis">
      無逸
    </span>
  </a>
  
</li>
        
          <li class="md-nav__item">
  <a href="#_50" class="md-nav__link">
    <span class="md-ellipsis">
      君奭
    </span>
  </a>
  
</li>
        
          <li class="md-nav__item">
  <a href="#_51" class="md-nav__link">
    <span class="md-ellipsis">
      蔡仲之命
    </span>
  </a>
  
</li>
        
          <li class="md-nav__item">
  <a href="#_52" class="md-nav__link">
    <span class="md-ellipsis">
      多方
    </span>
  </a>
  
</li>
        
          <li class="md-nav__item">
  <a href="#_53" class="md-nav__link">
    <span class="md-ellipsis">
      立政
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_54" class="md-nav__link">
    <span class="md-ellipsis">
      書卷之六 周書
    </span>
  </a>
  
    <nav class="md-nav" aria-label="書卷之六 周書">
      <ul class="md-nav__list">
        
          <li class="md-nav__item">
  <a href="#_55" class="md-nav__link">
    <span class="md-ellipsis">
      周官
    </span>
  </a>
  
</li>
        
          <li class="md-nav__item">
  <a href="#_56" class="md-nav__link">
    <span class="md-ellipsis">
      君陳
    </span>
  </a>
  
</li>
        
          <li class="md-nav__item">
  <a href="#_57" class="md-nav__link">
    <span class="md-ellipsis">
      顧命
    </span>
  </a>
  
</li>
        
          <li class="md-nav__item">
  <a href="#_58" class="md-nav__link">
    <span class="md-ellipsis">
      康王之誥
    </span>
  </a>
  
</li>
        
          <li class="md-nav__item">
  <a href="#_59" class="md-nav__link">
    <span class="md-ellipsis">
      畢命
    </span>
  </a>
  
</li>
        
          <li class="md-nav__item">
  <a href="#_60" class="md-nav__link">
    <span class="md-ellipsis">
      君牙
    </span>
  </a>
  
</li>
        
          <li class="md-nav__item">
  <a href="#_61" class="md-nav__link">
    <span class="md-ellipsis">
      冏命
    </span>
  </a>
  
</li>
        
          <li class="md-nav__item">
  <a href="#_62" class="md-nav__link">
    <span class="md-ellipsis">
      呂刑
    </span>
  </a>
  
</li>
        
          <li class="md-nav__item">
  <a href="#_63" class="md-nav__link">
    <span class="md-ellipsis">
      文侯之命
    </span>
  </a>
  
</li>
        
          <li class="md-nav__item">
  <a href="#_64" class="md-nav__link">
    <span class="md-ellipsis">
      費誓
    </span>
  </a>
  
</li>
        
          <li class="md-nav__item">
  <a href="#_65" class="md-nav__link">
    <span class="md-ellipsis">
      秦誓
    </span>
  </a>
  
</li>
        
      </ul>
    </nav>
  
</li>
      
    </ul>
  
</nav>
      
    </li>
  

    
      
      
  
  
  
  
    <li class="md-nav__item">
      <a href="../%E4%BA%86%E5%87%A1%E5%9B%9B%E8%A8%93/" class="md-nav__link">
        
  
  <span class="md-ellipsis">
    了凡四訓
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../%E5%B8%AB%E8%AA%AA/" class="md-nav__link">
        
  
  <span class="md-ellipsis">
    師說
  </span>
  

      </a>
    </li>
  

    
      
      
  
  
  
  
    <li class="md-nav__item">
      <a href="../about/" class="md-nav__link">
        
  
  <span class="md-ellipsis">
    關於我們
  </span>
  

      </a>
    </li>
  

    
  </ul>
</nav>
                  </div>
                </div>
              </div>
            
            
              
              <div class="md-sidebar md-sidebar--secondary" data-md-component="sidebar" data-md-type="toc" >
                <div class="md-sidebar__scrollwrap">
                  <div class="md-sidebar__inner">
                    

  

<nav class="md-nav md-nav--secondary" aria-label="目錄">
  
  
  
    
  
  
    <label class="md-nav__title" for="__toc">
      <span class="md-nav__icon md-icon"></span>
      目錄
    </label>
    <ul class="md-nav__list" data-md-component="toc" data-md-scrollfix>
      
        <li class="md-nav__item">
  <a href="#_2" class="md-nav__link">
    <span class="md-ellipsis">
      書卷之一 虞書
    </span>
  </a>
  
    <nav class="md-nav" aria-label="書卷之一 虞書">
      <ul class="md-nav__list">
        
          <li class="md-nav__item">
  <a href="#_3" class="md-nav__link">
    <span class="md-ellipsis">
      堯典
    </span>
  </a>
  
</li>
        
          <li class="md-nav__item">
  <a href="#_4" class="md-nav__link">
    <span class="md-ellipsis">
      舜典
    </span>
  </a>
  
</li>
        
          <li class="md-nav__item">
  <a href="#_5" class="md-nav__link">
    <span class="md-ellipsis">
      大禹謨
    </span>
  </a>
  
</li>
        
          <li class="md-nav__item">
  <a href="#_6" class="md-nav__link">
    <span class="md-ellipsis">
      皋陶謨
    </span>
  </a>
  
</li>
        
          <li class="md-nav__item">
  <a href="#_7" class="md-nav__link">
    <span class="md-ellipsis">
      益稷
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_8" class="md-nav__link">
    <span class="md-ellipsis">
      書卷之二 夏書
    </span>
  </a>
  
    <nav class="md-nav" aria-label="書卷之二 夏書">
      <ul class="md-nav__list">
        
          <li class="md-nav__item">
  <a href="#_9" class="md-nav__link">
    <span class="md-ellipsis">
      禹貢
    </span>
  </a>
  
</li>
        
          <li class="md-nav__item">
  <a href="#_10" class="md-nav__link">
    <span class="md-ellipsis">
      甘誓
    </span>
  </a>
  
</li>
        
          <li class="md-nav__item">
  <a href="#_11" class="md-nav__link">
    <span class="md-ellipsis">
      五子之歌
    </span>
  </a>
  
</li>
        
          <li class="md-nav__item">
  <a href="#_12" class="md-nav__link">
    <span class="md-ellipsis">
      胤征
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_13" class="md-nav__link">
    <span class="md-ellipsis">
      書卷之三 商書
    </span>
  </a>
  
    <nav class="md-nav" aria-label="書卷之三 商書">
      <ul class="md-nav__list">
        
          <li class="md-nav__item">
  <a href="#_14" class="md-nav__link">
    <span class="md-ellipsis">
      湯誓
    </span>
  </a>
  
</li>
        
          <li class="md-nav__item">
  <a href="#_15" class="md-nav__link">
    <span class="md-ellipsis">
      仲虺之誥
    </span>
  </a>
  
</li>
        
          <li class="md-nav__item">
  <a href="#_16" class="md-nav__link">
    <span class="md-ellipsis">
      湯誥
    </span>
  </a>
  
</li>
        
          <li class="md-nav__item">
  <a href="#_17" class="md-nav__link">
    <span class="md-ellipsis">
      伊訓
    </span>
  </a>
  
</li>
        
          <li class="md-nav__item">
  <a href="#_18" class="md-nav__link">
    <span class="md-ellipsis">
      太甲上
    </span>
  </a>
  
</li>
        
          <li class="md-nav__item">
  <a href="#_19" class="md-nav__link">
    <span class="md-ellipsis">
      太甲中
    </span>
  </a>
  
</li>
        
          <li class="md-nav__item">
  <a href="#_20" class="md-nav__link">
    <span class="md-ellipsis">
      太甲下
    </span>
  </a>
  
</li>
        
          <li class="md-nav__item">
  <a href="#_21" class="md-nav__link">
    <span class="md-ellipsis">
      咸有一德
    </span>
  </a>
  
</li>
        
          <li class="md-nav__item">
  <a href="#_22" class="md-nav__link">
    <span class="md-ellipsis">
      盤庚上
    </span>
  </a>
  
</li>
        
          <li class="md-nav__item">
  <a href="#_23" class="md-nav__link">
    <span class="md-ellipsis">
      盤庚中。
    </span>
  </a>
  
</li>
        
          <li class="md-nav__item">
  <a href="#_24" class="md-nav__link">
    <span class="md-ellipsis">
      盤庚下
    </span>
  </a>
  
</li>
        
          <li class="md-nav__item">
  <a href="#_25" class="md-nav__link">
    <span class="md-ellipsis">
      說命上
    </span>
  </a>
  
</li>
        
          <li class="md-nav__item">
  <a href="#_26" class="md-nav__link">
    <span class="md-ellipsis">
      說命中
    </span>
  </a>
  
</li>
        
          <li class="md-nav__item">
  <a href="#_27" class="md-nav__link">
    <span class="md-ellipsis">
      說命下
    </span>
  </a>
  
</li>
        
          <li class="md-nav__item">
  <a href="#_28" class="md-nav__link">
    <span class="md-ellipsis">
      高宗肜日
    </span>
  </a>
  
</li>
        
          <li class="md-nav__item">
  <a href="#_29" class="md-nav__link">
    <span class="md-ellipsis">
      西伯戡黎
    </span>
  </a>
  
</li>
        
          <li class="md-nav__item">
  <a href="#_30" class="md-nav__link">
    <span class="md-ellipsis">
      微子
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_31" class="md-nav__link">
    <span class="md-ellipsis">
      書卷之四 周書
    </span>
  </a>
  
    <nav class="md-nav" aria-label="書卷之四 周書">
      <ul class="md-nav__list">
        
          <li class="md-nav__item">
  <a href="#_32" class="md-nav__link">
    <span class="md-ellipsis">
      泰誓上
    </span>
  </a>
  
</li>
        
          <li class="md-nav__item">
  <a href="#_33" class="md-nav__link">
    <span class="md-ellipsis">
      泰誓中
    </span>
  </a>
  
</li>
        
          <li class="md-nav__item">
  <a href="#_34" class="md-nav__link">
    <span class="md-ellipsis">
      泰誓下
    </span>
  </a>
  
</li>
        
          <li class="md-nav__item">
  <a href="#_35" class="md-nav__link">
    <span class="md-ellipsis">
      牧誓
    </span>
  </a>
  
</li>
        
          <li class="md-nav__item">
  <a href="#_36" class="md-nav__link">
    <span class="md-ellipsis">
      武成
    </span>
  </a>
  
</li>
        
          <li class="md-nav__item">
  <a href="#_37" class="md-nav__link">
    <span class="md-ellipsis">
      洪範
    </span>
  </a>
  
</li>
        
          <li class="md-nav__item">
  <a href="#_38" class="md-nav__link">
    <span class="md-ellipsis">
      旅獒
    </span>
  </a>
  
</li>
        
          <li class="md-nav__item">
  <a href="#_39" class="md-nav__link">
    <span class="md-ellipsis">
      金滕
    </span>
  </a>
  
</li>
        
          <li class="md-nav__item">
  <a href="#_40" class="md-nav__link">
    <span class="md-ellipsis">
      大誥
    </span>
  </a>
  
</li>
        
          <li class="md-nav__item">
  <a href="#_41" class="md-nav__link">
    <span class="md-ellipsis">
      微子之命
    </span>
  </a>
  
</li>
        
          <li class="md-nav__item">
  <a href="#_42" class="md-nav__link">
    <span class="md-ellipsis">
      康誥
    </span>
  </a>
  
</li>
        
          <li class="md-nav__item">
  <a href="#_43" class="md-nav__link">
    <span class="md-ellipsis">
      酒誥
    </span>
  </a>
  
</li>
        
          <li class="md-nav__item">
  <a href="#_44" class="md-nav__link">
    <span class="md-ellipsis">
      梓材
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_45" class="md-nav__link">
    <span class="md-ellipsis">
      書卷之五 周書
    </span>
  </a>
  
    <nav class="md-nav" aria-label="書卷之五 周書">
      <ul class="md-nav__list">
        
          <li class="md-nav__item">
  <a href="#_46" class="md-nav__link">
    <span class="md-ellipsis">
      召誥
    </span>
  </a>
  
</li>
        
          <li class="md-nav__item">
  <a href="#_47" class="md-nav__link">
    <span class="md-ellipsis">
      洛誥
    </span>
  </a>
  
</li>
        
          <li class="md-nav__item">
  <a href="#_48" class="md-nav__link">
    <span class="md-ellipsis">
      多士
    </span>
  </a>
  
</li>
        
          <li class="md-nav__item">
  <a href="#_49" class="md-nav__link">
    <span class="md-ellipsis">
      無逸
    </span>
  </a>
  
</li>
        
          <li class="md-nav__item">
  <a href="#_50" class="md-nav__link">
    <span class="md-ellipsis">
      君奭
    </span>
  </a>
  
</li>
        
          <li class="md-nav__item">
  <a href="#_51" class="md-nav__link">
    <span class="md-ellipsis">
      蔡仲之命
    </span>
  </a>
  
</li>
        
          <li class="md-nav__item">
  <a href="#_52" class="md-nav__link">
    <span class="md-ellipsis">
      多方
    </span>
  </a>
  
</li>
        
          <li class="md-nav__item">
  <a href="#_53" class="md-nav__link">
    <span class="md-ellipsis">
      立政
    </span>
  </a>
  
</li>
        
      </ul>
    </nav>
  
</li>
      
        <li class="md-nav__item">
  <a href="#_54" class="md-nav__link">
    <span class="md-ellipsis">
      書卷之六 周書
    </span>
  </a>
  
    <nav class="md-nav" aria-label="書卷之六 周書">
      <ul class="md-nav__list">
        
          <li class="md-nav__item">
  <a href="#_55" class="md-nav__link">
    <span class="md-ellipsis">
      周官
    </span>
  </a>
  
</li>
        
          <li class="md-nav__item">
  <a href="#_56" class="md-nav__link">
    <span class="md-ellipsis">
      君陳
    </span>
  </a>
  
</li>
        
          <li class="md-nav__item">
  <a href="#_57" class="md-nav__link">
    <span class="md-ellipsis">
      顧命
    </span>
  </a>
  
</li>
        
          <li class="md-nav__item">
  <a href="#_58" class="md-nav__link">
    <span class="md-ellipsis">
      康王之誥
    </span>
  </a>
  
</li>
        
          <li class="md-nav__item">
  <a href="#_59" class="md-nav__link">
    <span class="md-ellipsis">
      畢命
    </span>
  </a>
  
</li>
        
          <li class="md-nav__item">
  <a href="#_60" class="md-nav__link">
    <span class="md-ellipsis">
      君牙
    </span>
  </a>
  
</li>
        
          <li class="md-nav__item">
  <a href="#_61" class="md-nav__link">
    <span class="md-ellipsis">
      冏命
    </span>
  </a>
  
</li>
        
          <li class="md-nav__item">
  <a href="#_62" class="md-nav__link">
    <span class="md-ellipsis">
      呂刑
    </span>
  </a>
  
</li>
        
          <li class="md-nav__item">
  <a href="#_63" class="md-nav__link">
    <span class="md-ellipsis">
      文侯之命
    </span>
  </a>
  
</li>
        
          <li class="md-nav__item">
  <a href="#_64" class="md-nav__link">
    <span class="md-ellipsis">
      費誓
    </span>
  </a>
  
</li>
        
          <li class="md-nav__item">
  <a href="#_65" class="md-nav__link">
    <span class="md-ellipsis">
      秦誓
    </span>
  </a>
  
</li>
        
      </ul>
    </nav>
  
</li>
      
    </ul>
  
</nav>
                  </div>
                </div>
              </div>
            
          
          
            <div class="md-content" data-md-component="content">
              <article class="md-content__inner md-typeset">
                
                  


<h1 id="_1">尚書</h1>
<div class="admonition info">
<p class="admonition-title">第一卷　虞書</p>
<p>堯典　舜典　大禹謨　皋陶謨　益稷</p>
</div>
<div class="admonition info">
<p class="admonition-title">第二卷　夏書</p>
<p>禹貢　甘誓　五子之歌　胤征</p>
</div>
<div class="admonition info">
<p class="admonition-title">第三卷　商書</p>
<p>湯誓　仲虺之誥　湯誥　伊訓　太甲上　太甲中　太甲下　咸有一德　盤庚上　盤庚中　盤庚下　說命上　說命中　說命下　高宗肜日　西伯戡黎　微子</p>
</div>
<div class="admonition info">
<p class="admonition-title">第四卷　周書</p>
<p>泰誓上　泰誓中　泰誓下　牧誓　武城　洪範　旅獒　金滕　大誥　微子之命　康誥　酒誥　梓材</p>
</div>
<div class="admonition info">
<p class="admonition-title">第五卷　周書</p>
<p>召誥　洛誥　多士　無逸　君奭　蔡仲之命　多方　立政</p>
</div>
<div class="admonition info">
<p class="admonition-title">第六卷　周書</p>
<p>周官　君陳　顧命　康王之誥　畢命　君牙　冏命　呂刑　文侯之命　費誓　秦誓</p>
</div>
<h2 id="_2">書卷之一　虞書</h2>
<h3 id="_3">堯典</h3>
<p>昔在帝堯，聰明文思，光宅天下。將遜于位，讓于虞舜，作《堯典》。</p>
<p>曰若稽古帝堯。曰放勳。欽、明、文、思、安安。允恭克讓。光被四表。格于上下。</p>
<p>克明俊德。以親九族。九族既睦。平章百姓。百姓昭明。協和萬邦。黎民於變時雍。</p>
<p>乃命羲和。欽若昊天。歷象日月星辰。敬授人時。</p>
<p>分命羲仲。宅嵎夷。曰暘谷。寅賓出日。平秩東作。日中星鳥。以殷仲春。厥民析。鳥獸孳尾。</p>
<p>申命羲叔。宅南交。平秩南訛。敬致。日永。星火。以正仲夏。厥民因。鳥獸希革。</p>
<p>分命和仲。宅西。曰昧谷。寅餞納日。平秩西成。宵中星虛。以殷仲秋。厥民夷。鳥獸毛毨。</p>
<p>申命和叔。宅朔方。曰幽都。平在朔易。日短星昴。以正仲冬。厥民隩。鳥獸氄毛。</p>
<p>帝曰。咨。汝羲暨和。朞三百有六旬有六日。以閏月定四時成歲。允釐百工。庶績咸熙。</p>
<p>帝曰。疇咨。若時登庸。放齊曰。胤子朱啟明。帝曰。吁。嚚訟可乎。</p>
<p>帝曰。疇咨。若予采。驩兜曰。都。共工。方鳩僝功。帝曰。吁。靜言庸違。象恭滔天。</p>
<p>帝曰。咨。四岳。湯湯洪水方割。蕩蕩懷山襄陵。浩浩滔天。下民其咨。有能俾乂。僉曰。於。鯀哉。帝曰。吁。咈哉。方命圮族。岳曰。异哉。試可乃已。帝曰。往欽哉。九載。績用弗成。</p>
<p>帝曰。咨。四岳。朕在位七十載。汝能庸命。巽朕位。岳曰。否德忝帝位。曰。明明揚側陋。師錫帝曰。有鰥在下。曰虞舜。帝曰。俞。予聞。如何。岳曰。瞽子。父頑。母嚚。象傲。克諧以孝。烝烝乂。不格姦。帝曰。我其試哉。女于時。觀厥刑于二女。釐降二女于媯汭。嬪于虞。帝曰。欽哉。</p>
<h3 id="_4">舜典</h3>
<p>虞舜側微，堯聞之聰明，將使嗣位，歷試諸難，作《舜典》。</p>
<p>曰若稽古帝舜。曰重華協于帝。濬哲文明。溫恭允塞。玄德升聞。乃命以位。</p>
<p>慎徽五典。五典克從。納于百揆。百揆時敘。賓于四門。四門穆穆。納于大麓。烈風雷雨弗迷。</p>
<p>帝曰。格汝舜。詢事考言。乃言厎可績。三載。汝陟帝位。舜讓于德。弗嗣。</p>
<p>正月上日。受終于文祖。</p>
<p>在璿璣玉衡。以齊七政。</p>
<p>肆類于上帝。禋于六宗。望于山川。徧于羣神。</p>
<p>輯五瑞。既月乃日。覲四岳羣牧。班瑞于羣后。</p>
<p>歲二月。東巡守。至于岱宗。柴。望秩于山川。肆覲東后。協時月。正日。同律度量衡。修五禮、五玉、三帛、二生、一死贄。如五器。卒乃復。五月南巡守。至于南岳。如岱禮。八月西巡守。至于西岳。如初。十有一月朔巡守。至于北岳。如西禮。歸。格于藝祖。用特。</p>
<p>五載一巡守。羣后四朝。敷奏以言。明試以功。車服以庸。</p>
<p>肇十有二州。封十有二山。濬川。</p>
<p>象以典刑。流宥五刑。鞭作官刑。扑作教刑。金作贖刑。眚災肆赦。怙終賊刑。欽哉欽哉。惟刑之恤哉。</p>
<p>流共工于幽洲。放驩兜于崇山。竄三苗于三危。殛鯀于羽山。四罪而天下咸服。</p>
<p>二十有八載。帝乃殂落。百姓如喪考妣。三載四海遏密八音。</p>
<p>月正元日。舜格于文祖。</p>
<p>詢于四岳。闢四門。明四目。達四聰。</p>
<p>咨十有二牧。曰。食哉惟時。柔遠能邇。惇德允元。而難任人。蠻夷率服。</p>
<p>舜曰。咨四岳。有能奮庸熙帝之載。使宅百揆亮采惠疇。僉曰。伯禹作司空。帝曰。俞。咨禹。汝平水土。惟時懋哉。禹拜稽首。讓于稷、契暨皋陶。帝曰。俞。汝往哉。</p>
<p>帝曰。棄。黎民阻飢。汝后稷。播時百穀。</p>
<p>帝曰。契。百姓不親。五品不遜。汝作司徒。敬敷五教。在寬。</p>
<p>帝曰。皋陶。蠻夷猾夏。寇賊姦宄。汝作士。五刑有服。五服三就。五流有宅。五宅三居。惟明克允。</p>
<p>帝曰。疇若予工。僉曰。垂哉。帝曰。俞。咨垂。汝共工。垂拜稽首。讓于殳斨。暨伯與。帝曰。俞。往哉。汝諧。</p>
<p>帝曰。疇若予上下草木鳥獸。僉曰。益哉。帝曰。俞。咨益。汝作朕虞。益拜稽首。讓于朱虎、熊羆。帝曰。俞。往哉。汝諧。</p>
<p>帝曰。咨四岳。有能典朕三禮。僉曰。伯夷。帝曰。俞。咨伯。汝作秩宗。夙夜惟寅。直哉。惟清。伯拜稽首。讓于夔、龍。帝曰。俞。往欽哉。</p>
<p>帝曰。夔命汝典樂。教冑子。直而溫。寬而栗。剛而無虐。簡而無傲。詩言志。歌永言。聲依永。律和聲。八音克諧。無相奪倫。神人以和。夔曰。於。予擊石拊石。百獸率舞。</p>
<p>帝曰。龍。朕堲讒說殄行。震驚朕師。命汝作納言。夙夜出納朕命惟允。</p>
<p>帝曰。咨。汝二十有二人。欽哉。惟時亮天功。</p>
<p>三載考績。三考。黜陟幽明。庶績咸熙。分北三苗。</p>
<p>舜生三十徵庸。三十在位。五十載。陟方乃死。</p>
<h3 id="_5">大禹謨</h3>
<p>皋陶矢厥謨。禹成厥功。帝舜申之。作《大禹》、《皋陶謨》、《益稷》。</p>
<p>曰若稽古大禹。曰。文命敷於四海。祗承于帝。</p>
<p>曰。后克艱厥后。臣克艱厥臣。政乃乂。黎民敏德。</p>
<p>帝曰。俞。允若茲。嘉言罔攸伏。野無遺賢。萬邦咸寧。稽于眾。舍己從人。不虐無告。不廢困窮。惟帝時克。</p>
<p>益曰。都。帝德廣運。乃聖乃神。乃武乃文。皇天眷命。奄有四海為天下君。</p>
<p>禹曰。惠迪吉。從逆凶。惟影響。</p>
<p>益曰。吁。戒哉。儆戒無虞。罔失法度。罔遊于逸。罔淫于樂。任賢勿貳。去邪勿疑。疑謀勿成。百志惟熙。罔違道以干百姓之譽。罔咈百姓以從己之欲。無怠無荒。四夷來王。</p>
<p>禹曰。於。帝念哉。德惟善政。政在養民。水、火、金、木、土、穀。惟修。正德、利用、厚生、惟和。九功惟敘。九敘惟歌。戒之用休。董之用威。勸之以九歌俾勿壞。</p>
<p>帝曰。俞。地平天成。六府三事允治。萬世永賴。時乃功。</p>
<p>帝曰。格汝禹。朕宅帝位。三十有三載。耄期倦于勤。汝惟不怠。摠朕師。</p>
<p>禹曰。朕德罔克。民不依。皋陶邁種德。德乃降。黎民懷之。帝念哉。念茲在茲。釋茲在茲。名言茲在茲。允出茲在茲。惟帝念功。</p>
<p>帝曰。皋陶。惟茲臣庶。罔或干予正。汝作士。明于五刑。以弼五教。期于予治。刑期于無刑。民協于中。時乃功。懋哉。</p>
<p>皋陶曰。帝德罔愆。臨下以簡。御眾以寬。罰弗及嗣。賞延于世。宥過無大。刑故無小。罪疑惟輕。功疑惟重。與其殺不辜。寧失不經。好生之德。洽于民心。茲用不犯于有司。</p>
<p>帝曰。俾予從欲以治。四方風動。惟乃之休。</p>
<p>帝曰。來禹。洚水儆予。成允成功。惟汝賢。克勤于邦。克儉于家。不自滿假。惟汝賢。汝惟不矜。天下莫與汝爭能。汝惟不伐。天下莫與汝爭功。予懋乃德。嘉乃丕績。天之歷數在汝躬。汝終陟元后。</p>
<p>人心惟危。道心惟微。惟精惟一。允執厥中。</p>
<p>無稽之言勿聽。弗詢之謀勿庸。</p>
<p>可愛非君。可畏非民。眾非元后。何戴。后非眾。罔與守邦。欽哉。慎乃有位。敬修其可願。四海困窮。天祿永終。惟口出好興戎。朕言不再。</p>
<p>禹曰。枚卜功臣。惟吉之從。帝曰。禹官占。惟先蔽志。昆命于元龜。朕志先定。詢謀僉同。鬼神其依。龜筮協從。卜不習吉。禹拜稽首。固辭。帝曰。毋。惟汝諧。</p>
<p>正月朔旦。受命于神宗。率百官。若帝之初。</p>
<p>帝曰。咨禹。惟時有苗弗率。汝徂征。</p>
<p>禹乃會羣后。誓于師曰。濟濟有眾。咸聽朕命。蠢茲有苗。昏迷不恭。侮慢自賢。反道敗德。君子在野。小人在位。民棄不保。天降之咎。肆予以爾眾士。奉辭伐罪。爾尚一乃心力。其克有勳。</p>
<p>三旬。苗民逆命。益贊于禹曰。惟德動天。無遠弗屆。滿招損。謙受益。時乃天道。帝初于歷山。往于田。日號泣于旻天。于父母。負罪引慝。祗載見瞽瞍。夔夔齋慄。瞽亦允若。至諴感神。矧茲有苗。禹拜昌言曰。俞。班師振旅。帝乃誕敷文德。舞干羽于兩階。七旬有苗格。</p>
<h3 id="_6">皋陶謨</h3>
<p>曰若稽古皋陶。曰。允迪厥德。謨明弼諧。</p>
<p>禹曰。俞。如何。</p>
<p>皋陶曰。都。慎厥身修。思永。惇敘九族。庶明勵翼。邇可遠。在茲。禹拜昌言曰。俞。</p>
<p>皋陶曰。都。在知人。在安民。禹曰。吁。咸若時。惟帝其難之。知人則哲。能官人。安民則惠。黎民懷之。能哲而惠。何憂乎驩兜。何遷乎有苗。何畏乎巧言令色孔壬。</p>
<p>皋陶曰。都。亦行有九德。亦言其人有德。乃言曰。載采采。禹曰。何。皋陶曰。寬而栗。柔而立。愿而恭。亂而敬。擾而毅。直而溫。簡而廉。剛而塞。彊而義。彰厥有常。吉哉。</p>
<p>日宣三德。夙夜浚明有家。日嚴祗敬六德。亮采有邦。翕受敷施。九德咸事。俊乂在官。百僚師師。百工惟時。撫于五辰。庶績其凝。</p>
<p>無教逸欲。有邦。兢兢業業。一日二日萬幾。無曠庶官。天工人其代之。</p>
<p>天敘有典。勑我五典五惇哉。天秩有禮。自我五禮有庸哉。同寅協恭和衷哉。天命有德。五服五章哉。天討有罪。五刑五用哉。政事懋哉懋哉。</p>
<p>天聰明。自我民聰明。天明畏。自我民明威。達于上下。敬哉有土。</p>
<p>皋陶曰。朕言惠。可厎行。</p>
<p>禹曰。俞。乃言厎可績。</p>
<p>皋陶曰。予未有知。思曰贊贊襄哉。</p>
<h3 id="_7">益稷</h3>
<p>帝曰。來禹。汝亦昌言。禹拜曰。都。帝予何言。予思日孜孜。皋陶曰。吁。如何。禹曰。洪水滔天。浩浩懷山襄陵。下民昏墊。予乘四載。隨山刊木。暨益奏庶鮮食。予決九川。距四海。濬畎澮。距川。暨稷播。奏庶艱食鮮食。懋遷有無化居。烝民乃粒。萬邦作乂。皋陶曰。俞。師汝昌言。</p>
<p>禹曰。都。帝。慎乃在位。帝曰。俞。禹曰。安汝止。惟幾惟康。其弼直。惟動丕應徯志。以昭受上帝。天其申命用休。</p>
<p>帝曰。吁。臣哉鄰哉。鄰哉臣哉。禹曰。俞。</p>
<p>帝曰。臣作朕股肱耳目。予欲左右有民。汝翼。予欲宣力四方。汝為。予欲觀古人之象。日、月、星辰、山、龍、華蟲作會。宗彝、藻、火、粉米、黼、黻。絺繡。以五采彰施于五色。作服。汝明。予欲聞六律、五聲、八音。在治忽。以出納五言。汝聽。</p>
<p>予違汝弼。汝無面從。退有後言。欽四鄰。</p>
<p>庶頑讒說。若不在時。侯以明之。撻以記之。書用識哉。欲並生哉。工以納言。時而颺之。格則承之庸之。否則威之。</p>
<p>禹曰。俞哉。帝光天之下。至于海隅蒼生。萬邦黎獻。共惟帝臣。惟帝時舉。敷納以言。明庶以功。車服以庸。誰敢不讓。敢不敬應。帝不時。敷同日奏罔功。</p>
<p>無若丹朱傲。惟慢遊是好。傲虐是作。罔晝夜頟頟。罔水行舟。朋淫于家。用殄厥世。予創若時。娶于塗山。辛壬癸甲。啟呱呱而泣。予弗子。惟荒度土功。弼成五服。至于五千。州十有二師。外薄四海。咸建五長。各迪有功。苗頑弗即工。帝其念哉。帝曰。迪朕德。時乃功惟敘。皋陶方祗厥敘。方施象刑惟明。</p>
<p>夔曰。戛擊鳴球、搏拊琴瑟以詠。祖考來格。虞賓在位。羣后德讓。下管鼗鼓。合止柷敔。笙鏞以閒。鳥獸蹌蹌。《簫韶》九成。鳳皇來儀。夔曰。於。予擊石拊石。百獸率舞。庶尹允諧。</p>
<p>帝庸作歌。曰。勑天之命。惟時惟幾。乃歌曰。股肱喜哉。元首起哉。百工熙哉。皋陶拜手稽首颺言曰。念哉。率作興事。慎乃憲。欽哉。屢省乃成。欽哉。乃賡載歌曰。元首明哉。股肱良哉。庶事康哉。又歌曰。元首叢脞哉。股肱惰哉。萬事墮哉。帝拜曰。俞。往欽哉。</p>
<h2 id="_8">書卷之二　夏書</h2>
<h3 id="_9">禹貢</h3>
<p>禹別九州。隨山濬川。任土作貢。</p>
<p>禹敷土。隨山刊木。奠高山大川。</p>
<p>既載壺口。治梁及岐。既修太原。至于岳陽。覃懷厎績。至于衡漳。厥土惟白壤。厥賦惟上上錯。厥田惟中中。恆衛既從。大陸既作。島夷皮服。夾右碣石。入于河。</p>
<p>濟河惟兗州。九河既道。雷夏既澤。灉、沮會同。桑土既蠶。是降丘宅土。厥土黑墳。厥草惟繇。厥木惟條。</p>
<p>厥田惟中下。厥賦貞。作十有三載乃同。</p>
<p>厥貢漆絲。厥篚織文。</p>
<p>浮于濟漯。達于河。</p>
<p>海岱惟青州。嵎夷既略。</p>
<p>濰淄其道。</p>
<p>厥土白墳。海濱廣斥。</p>
<p>厥田惟上下。厥賦中上。</p>
<p>厥貢鹽絺。海物惟錯。岱畎絲枲。鉛松怪石。萊夷作牧。厥篚檿絲。</p>
<p>浮于汶。達于濟。</p>
<p>海岱及淮惟徐州。</p>
<p>淮沂其乂。</p>
<p>蒙羽其藝。</p>
<p>大野既豬。</p>
<p>東原厎平。</p>
<p>厥土赤埴墳。草木漸包。</p>
<p>厥田惟上中。厥賦中中。厥貢惟土五色。羽畎夏翟。嶧陽孤桐。泗濱浮磬。淮夷蠙珠暨魚。厥篚玄纖縞。</p>
<p>浮于淮泗。達于河。</p>
<p>淮海惟揚州。</p>
<p>彭蠡既豬。</p>
<p>陽鳥攸居。</p>
<p>三江既入。</p>
<p>震澤厎定。</p>
<p>篠簜既敷。厥草惟夭厥木惟喬。厥土惟塗泥。</p>
<p>厥田唯下下。厥賦下上上錯。</p>
<p>厥貢惟金三品。瑤琨篠簜齒革羽毛惟木。鳥夷卉服。厥篚織貝。厥包橘柚。錫貢。</p>
<p>沿于江海。達于淮泗。</p>
<p>荊及衡陽惟荊州。</p>
<p>江漢朝宗于海。</p>
<p>九江孔殷。</p>
<p>沱潛既道。</p>
<p>雲土夢作乂。</p>
<p>厥土惟塗泥。厥田惟下中。厥賦上下。</p>
<p>厥貢羽毛齒革。惟金三品。杶榦栝柏。礪砥砮丹。惟菌簵楛。三邦厎貢厥名。包匭菁茅。厥篚玄纁璣組。九江納錫大龜。</p>
<p>浮于江、沱、潛、漢。逾于洛。至于南河。</p>
<p>荊河惟豫州。</p>
<p>伊洛瀍澗既入于河。</p>
<p>滎波既豬。</p>
<p>導菏澤被孟豬。</p>
<p>厥土惟壤。下土墳壚。</p>
<p>厥田惟中上。厥賦錯上中。</p>
<p>厥貢漆枲絺紵。厥篚纖纊。錫貢磬錯。</p>
<p>浮于洛。達于河。</p>
<p>華陽黑水惟梁州。</p>
<p>岷嶓既藝。</p>
<p>沱潛既道。</p>
<p>蔡蒙旅平。</p>
<p>和夷厎績。</p>
<p>厥土青黎。</p>
<p>厥田惟下上。</p>
<p>厥賦下中三錯。</p>
<p>厥貢璆鐵銀鏤砮磬。熊羆狐狸織皮。</p>
<p>西傾因桓是來。</p>
<p>浮于潛。逾于沔。入于渭。亂于河。</p>
<p>黑水西河惟雍州。</p>
<p>弱水既西。</p>
<p>涇屬渭汭。</p>
<p>漆沮既從。</p>
<p>灃水攸同。</p>
<p>荊岐既旅。終南惇物。至于鳥鼠。</p>
<p>原隰厎績。至于豬野。</p>
<p>三危既宅。三苗丕敘。</p>
<p>厥土惟黃壤。</p>
<p>厥田惟上上。厥賦中下。</p>
<p>厥貢惟球琳琅玕。</p>
<p>浮于積石。至于龍門西河。會于渭汭。</p>
<p>織皮。崐崘。析支。渠搜。西戎即敘。</p>
<p>導岍及岐。至于荊山。逾于河。壺口雷首至于太岳。厎柱析城。至于王屋。太行恆山至于碣石。入于海。</p>
<p>西傾朱圉鳥鼠。至于太華。熊耳外方桐柏。至于陪尾。</p>
<p>導嶓冢。至于荊山。內方至于大別。</p>
<p>岷山之陽。至于衡山。過九江。至于敷淺原。</p>
<p>導弱水。至于合黎。餘波入于流沙。</p>
<p>導黑水。至于三危。入于南海。</p>
<p>導河積石。至于龍門。南至于華陰。東至于厎柱。又東至于孟津。東過洛汭。至于大伾。北過降水。至于大陸。又北播為九河。同為逆河。入于海。</p>
<p>嶓冢導漾。東流為漢。又東為滄浪之水。過三澨。至于大別。南入于江。東匯澤為彭蠡。東為北江。入于海。</p>
<p>岷山導江。東別為沱。又東至于澧。過九江。至于東陵。東迤北。會于匯。東為中江。入于海。</p>
<p>導沇水。東流為濟。入于河。溢為滎。東出于陶丘北。又東至于菏。又東北。會于汶。又北。東入于海。</p>
<p>導淮自桐柏。東會于泗沂。東入于海。</p>
<p>導渭自鳥鼠同穴。東會于灃。又東會于涇。又東過漆沮。入于河。</p>
<p>導洛自熊耳。東北會于澗瀍。又東會于伊。又東北。入于河。</p>
<p>九州攸同。四隩既宅。九山刊旅。九川滌源。九澤既陂。四海會同。</p>
<p>六府孔修。庶土交正。厎慎財賦。咸則三壤。成賦中邦。</p>
<p>錫土姓。</p>
<p>祗台德先。不距朕行。</p>
<p>五百里甸服。百里賦納總。二百里納銍。三百里納秸服。四百里粟。五百里米。</p>
<p>五百里侯服。百里采。二百里男邦。三百里諸侯。</p>
<p>五百里綏服。三百里揆文教。二百里奮武衛。</p>
<p>五百里要服。三百里夷。二百里蔡。</p>
<p>五百里荒服。三百里蠻。二百里流。</p>
<p>東漸于海。西被于流沙。朔南暨聲教訖于四海。禹錫玄圭。告厥成功。</p>
<h3 id="_10">甘誓</h3>
<p>啟與有扈戰于甘之野。作甘誓。</p>
<p>大戰于甘。乃召六卿。</p>
<p>王曰。嗟！六事之人。予誓告汝。</p>
<p>有扈氏威侮五行。怠棄三正。天用剿絕其命。今予惟恭行天之罰。</p>
<p>左不攻于左。汝不恭命。右不攻于右。汝不恭命。御非其馬之正。汝不恭命。</p>
<p>用命賞于祖。不用命戮于社。予則孥戮汝。</p>
<h3 id="_11">五子之歌</h3>
<p>太康失邦。昆弟五人須于洛汭。作五子之歌。</p>
<p>太康尸位。以逸豫滅厥德。黎民咸貳。乃盤遊無度。畋于有洛之表。十旬弗反。</p>
<p>有窮后羿因民弗忍。距于河。</p>
<p>厥弟五人。御其母以從。徯于洛之汭。五子咸怨。述大禹之戒以作歌。</p>
<p>其一曰。皇祖有訓。民可近。不可下。民惟邦本。本固邦寧。</p>
<p>予視天下愚夫愚婦一能勝予。一人三失。怨豈在明。不見是圖。予臨兆民。懍乎若朽索之馭六馬。為人上者。柰何不敬。</p>
<p>其二曰。訓有之。內作色荒。外作禽荒。甘酒嗜音。峻宇彫牆。有一于此。未或不亡。</p>
<p>其三曰。惟彼陶唐。有此冀方。今失厥道。亂其紀綱。乃厎滅亡。</p>
<p>其四曰。明明我祖。萬邦之君。有典有則。貽厥子孫。關石和鈞。王府則有。荒墜厥緒。覆宗絕祀。</p>
<p>其五曰。嗚呼曷歸。予懷之悲。萬姓仇予。予將疇依。鬱陶乎予心。顏厚有忸怩。弗慎厥德。雖悔可追。</p>
<h3 id="_12">胤征</h3>
<p>羲和湎淫。廢時亂日。胤往征之。作胤征。</p>
<p>惟仲康肇位四海。胤侯命掌六師。羲和廢厥職。酒荒于厥邑。胤后承王命徂征。</p>
<p>告于眾曰。嗟予有眾。聖有謨訓。明徵定保。先王克謹天戒。臣人克有常憲。百官修輔。厥后惟明明。</p>
<p>每歲孟春。遒人以木鐸徇于路。官師相規。工執藝事以諫。其或不恭。邦有常刑。</p>
<p>惟時羲和。顛覆厥德。沈亂于酒。畔官離次。俶擾天紀。遐棄厥司。乃季秋月朔。辰弗集于房。瞽奏鼓。嗇夫馳。庶人走。羲和尸厥官。罔聞知。昏迷于天象。以干先王之誅。政典曰。先時者殺無赦。不及時者殺無赦。</p>
<p>今予以爾有眾。奉將天罰。爾眾士同力王室。尚弼予。欽承天子威命。</p>
<p>火炎崐岡。玉石俱焚。天吏逸德。烈于猛火。殲厥渠魁。脅從罔治。舊染汙俗。咸與維新。</p>
<p>嗚呼！威克厥愛。允濟。愛克厥威。允罔功。其爾眾士。懋戒哉！</p>
<h2 id="_13">書卷之三　商書</h2>
<h3 id="_14">湯誓</h3>
<p>伊尹相湯伐桀。升自陑。遂與桀戰于鳴條之野。作湯誓。</p>
<p>王曰。格爾眾庶悉聽朕言。非台小子。敢行稱亂。有夏多罪。天命殛之。</p>
<p>今爾有眾。汝曰。我后不恤我眾。舍我穡事。而割正夏。予惟聞汝眾言。夏氏有罪。予畏上帝。不敢不正。</p>
<p>今汝其曰。夏罪其如台。夏王率遏眾力。率割夏邑。有眾率怠弗協。曰時日曷喪。予及汝皆亡夏德若茲。今朕必往。</p>
<p>爾尚輔予一人。致天之罰。予其大賚汝。爾無不信。朕不食言。爾不從誓言。予則孥戮汝。罔有攸赦。</p>
<h3 id="_15">仲虺之誥</h3>
<p>湯歸自夏。至于大坰。仲虺作誥。</p>
<p>成湯放桀于南巢。惟有慙德。曰。予恐來世以台為口實。</p>
<p>仲虺乃作誥曰。嗚呼。惟天生民有欲。無主乃亂。惟天生聰明時乂。有夏昏德。民墜塗炭。天乃錫王勇智。表正萬邦。纘禹舊服。茲率厥典。奉若天命。</p>
<p>夏王有罪。矯誣上天。以布命于下。帝用不臧。式商受命。用爽厥師。</p>
<p>簡賢附勢。寔繁有徒。肇我邦于有夏。若苗之有莠。若粟之有秕。小大戰戰。罔不懼于非辜。矧予之德。言足聽聞。</p>
<p>惟王不邇聲色。不殖貨利。德懋懋官。功懋懋賞。用人惟己。改過不吝。克寬克仁。彰信兆民。</p>
<p>乃葛伯仇餉。初征自葛。東征西夷怨。南征北狄怨。曰。奚獨後予。攸徂之民。室家相慶。曰。徯予后。后來其蘇。民之戴商。厥惟舊哉。</p>
<p>佑賢輔德。顯忠遂良。兼弱攻昧。取亂侮亡。推亡固存。邦乃其昌。</p>
<p>德日新。萬邦惟懷。志自滿。九族乃離。王懋昭大德。建中于民。以義制事。以禮制心。垂裕後昆。予聞曰。能自得師者王。謂人莫已若者亡。好問則裕。自用則小。</p>
<p>嗚呼。慎厥終。惟其始。殖有禮。覆昏暴。欽崇天道。永保天命。</p>
<h3 id="_16">湯誥</h3>
<p>湯既黜夏命。復歸于亳。作湯誥。</p>
<p>王歸自克夏。至于亳。誕告萬方。</p>
<p>王曰。嗟。爾萬方有眾。明聽予一人誥。惟皇上帝。降衷于下民。若有恆性。克綏厥猷惟后。</p>
<p>夏王滅德作威。以敷虐于爾萬方百姓。爾萬方百姓。罹其凶害。弗忍荼毒。並告無辜于上下神祇。天道福善禍淫。降災于夏。以彰厥罪。</p>
<p>肆台小子。將天命明威。不敢赦。敢用玄牡。敢昭告于上天神后。請罪有夏。聿求元聖。與之戮力。以與爾有眾請命。</p>
<p>上天孚佑下民。罪人黜伏。天命弗僭。賁若草木。兆民允殖。</p>
<p>俾予一人輯寧爾邦家。茲朕未知獲戾于上下。慄慄危懼。若將隕于深淵。</p>
<p>凡我造邦。無從匪彝。無即慆淫。各守爾典。以承天休。爾有善。朕弗敢蔽。罪當朕躬。弗敢自赦。惟簡在上帝之心。其爾萬方有罪。在予一人。予一人有罪。無以爾萬方。</p>
<p>嗚呼。尚克時忱。乃亦有終。</p>
<h3 id="_17">伊訓</h3>
<p>成湯既沒。太甲元年。伊尹作伊訓、肆命、徂后。</p>
<p>惟元祀十有二月。乙丑。伊尹祠于先王。奉嗣王祗見厥祖。侯、甸羣后咸在。百官總已以聽冢宰。伊尹乃明言烈祖之成德。以訓于王。</p>
<p>曰。嗚呼。古有夏先后。方懋厥德。罔有天災。山川鬼神。亦莫不寧。暨鳥獸魚鱉咸若。于其子孫弗率。皇天降災。假手于我有命。造攻自鳴條。朕哉自亳。</p>
<p>惟我商王。布昭聖武。代虐以寬。兆民允懷。</p>
<p>今王嗣厥德。罔不在初。立愛惟親。立敬惟長。始于家邦。終于四海。</p>
<p>嗚呼。先王肇修人紀。從諫弗咈。先民時若。居上克明。為下克忠。與人不求備。檢身若不及。以至于有萬邦。茲惟艱哉。</p>
<p>敷求哲人。俾輔于爾後嗣。</p>
<p>制官刑。儆于有位。曰。敢有恆舞于宮。酣歌于室。時謂巫風。敢有殉于貨色。恆于游畋。時謂淫風。敢有侮聖言。逆忠直。遠耆德。比頑童。時謂亂風。惟茲三風十愆。卿士有一于身。家必喪。邦君有一于身。國必亡。臣下不匡其刑墨。具訓于蒙士。</p>
<p>嗚呼。嗣王祗厥身。念哉。聖謨洋洋。嘉言孔彰。惟上帝不常。作善降之百祥。作不善降之百殃。爾惟德罔小。萬邦惟慶。爾惟不德罔大。墜厥宗。</p>
<h3 id="_18">太甲上</h3>
<p>太甲既立。不明。伊尹放諸桐。三年復歸于亳。思庸。伊尹作太甲三篇。</p>
<p>惟嗣王不惠于阿衡。</p>
<p>伊尹作書曰。先王顧諟天之明命。以承上下神祇。社稷宗廟。罔不祗肅。天監厥德。用集大命。撫綏萬方。惟尹躬克左右厥辟宅師。肆嗣王丕承基緒。</p>
<p>惟尹躬先見于西邑夏。自周有終。相亦惟終。其後嗣王。罔克有終。相亦罔終。嗣王戒哉。祗爾厥辟。辟不辟。忝厥祖。</p>
<p>王惟庸罔念聞。</p>
<p>伊尹乃言曰。先王昧爽丕顯。坐以待旦。旁求俊彥。啟迪後人。無越厥命以自覆。</p>
<p>慎乃儉德。惟懷永圖。</p>
<p>若虞機張。往省括于度。則釋。欽厥止。率乃祖攸行。惟朕以懌。萬世有辭。</p>
<p>王未克變。</p>
<p>伊尹曰。茲乃不義。習與性成。予弗狎于弗順。營于桐宮。密邇先王其訓。無俾世迷。</p>
<p>王徂桐宮居憂。克終允德。</p>
<h3 id="_19">太甲中</h3>
<p>惟三祀。十有二月朔。伊尹以冕服奉嗣王歸于亳。</p>
<p>作書曰。民非后。罔克胥匡以生。后非民。罔以辟四方。皇天眷佑有商。俾嗣王克終厥德。實萬世無疆之休。</p>
<p>王拜手稽首曰。予小子不明于德。自厎不類。欲敗度。縱敗禮。以速戾于厥躬。天作孽。猶可違。自作孽。不可逭。既往背師保之訓。弗克于厥初。尚賴匡救之德。圖惟厥終。</p>
<p>伊尹拜手稽首曰。修厥身。允德協于下。惟明后。</p>
<p>先王子惠困窮。民服厥命。罔有不悅。並其有邦厥鄰。乃曰。徯我后。后來無罰。</p>
<p>王懋乃德。視乃厥祖。無時豫怠。</p>
<p>奉先思孝。接下思恭。視遠惟明。聽德惟聰。朕承王之休無斁。</p>
<h3 id="_20">太甲下</h3>
<p>伊尹申誥于王曰。嗚呼。惟天無親。克敬惟親。民罔常懷。懷于有仁。鬼神無常享。享于克誠。天位艱哉。</p>
<p>德惟治。否德亂。與治同道。罔不興。與亂同事。罔不亡。終始慎厥與。惟明明后。</p>
<p>先王惟時懋敬厥德。克配上帝。今王嗣有令緒。尚監茲哉。</p>
<p>若升高。必自下。若陟遐。必自邇。</p>
<p>無輕民事。惟難。無安厥位。惟危。</p>
<p>慎終于始。</p>
<p>有言逆于汝心。必求諸道。有言遜于汝志。必求諸非道。</p>
<p>嗚呼。弗慮胡獲。弗為胡成。一人元良。萬邦以貞。</p>
<p>君罔以辯。言亂舊政。臣罔以寵利。居成功。邦其永孚于休。</p>
<h3 id="_21">咸有一德</h3>
<p>伊尹作咸有一德。</p>
<p>伊尹既復政厥辟。將告歸。乃陳戒于德。</p>
<p>曰。嗚呼。天難諶。命靡常。常厥德。保厥位。厥德匪常。九有以亡。</p>
<p>夏王弗克庸德。慢神虐民。皇天弗保。監于萬方。啟迪有命。眷求一德。俾作神主。惟尹躬暨湯。咸有一德。克享天心。受天明命。以有九有之師。爰革夏正。</p>
<p>非天私我有商。惟天祐于一德。非商求于下民。惟民歸于一德。</p>
<p>德惟一。動罔不吉。德二三。動罔不凶。惟吉凶不僭在人。惟天降災祥在德。</p>
<p>今嗣王新服厥命。惟新厥德。終始惟一。時乃日新。</p>
<p>任官惟賢材。左右惟其人。臣為上為德。為下為民。其難其慎。惟和惟一。</p>
<p>德無常師。主善為師。善無常主。協于克一。</p>
<p>俾萬姓咸曰。大哉王言。又曰。一哉王心。克綏先王之祿。永厎烝民之生。</p>
<p>嗚呼。七世之廟。可以觀德。萬夫之長。可以觀政。</p>
<p>后非民罔使。民非后罔事。無自廣以狹人。匹夫匹婦。不獲自盡。民主罔與成厥功。</p>
<h3 id="_22">盤庚上</h3>
<p>盤庚五遷。將治亳殷。民咨胥怨。作盤庚三篇。</p>
<p>盤庚遷于殷。民不適有居。率籲眾戚。出矢言。曰。我王來。即爰宅于茲。重我民。無盡劉。不能胥匡以生。卜稽曰。其如台。</p>
<p>先王有服。恪謹天命。茲猶不常寧。不常厥邑。于今五邦。今不承于古。罔知天之斷命。矧曰其克從先王之烈。</p>
<p>若顛木之有由蘖。天其永我命于茲新邑。紹復先王之大業。厎綏四方。</p>
<p>盤庚斆于民。由乃在位以常舊服。正法度。曰。無或敢伏小人之攸箴。王命眾悉至于庭。</p>
<p>王若曰。格汝眾。予告汝訓。汝猷黜乃心。無傲從康。</p>
<p>古我先王。亦惟圖任舊人共政。王播告之。修不匿厥指。王用丕欽。罔有逸言。民用丕變。今汝聒聒起信險膚。予弗知乃所訟。</p>
<p>非予自荒茲德。惟汝含德。不惕予一人。予若觀火。予亦拙謀作乃逸。</p>
<p>若網在綱。有條而不紊。若農服田。力穡乃亦有秋。</p>
<p>汝克黜乃心。施實德于民。至于婚友。丕乃敢大言汝有積德。</p>
<p>乃不畏戎毒于遠邇。惰農自安。不昬作勞。不服田畝。越其罔有黍稷。</p>
<p>汝不和吉言于百姓。惟汝自生毒。乃敗禍姦宄。以自災于厥身乃既先惡于民。乃奉其恫。汝悔身何及。相時憸民。猶胥顧于箴言。其發有逸口。矧予制乃短長之命。汝曷弗告朕。而胥動以浮言。恐沈于眾。若火之燎于原。不可嚮邇。其猶可撲滅。則惟爾眾自作弗靖。非予有咎。</p>
<p>遲任有言曰。人惟求舊。器非求舊。惟新。</p>
<p>古我先王。暨乃祖乃父。胥及逸勤。予敢動用非罰。世選爾勞。予不掩爾善。茲予大享于先王。爾祖其從與享之。作福作災。予亦不敢動用非德。</p>
<p>予告汝于難。若射之有志。汝無侮老成人。無弱孤有幼。各長于厥居。勉出乃力。聽予一人之作猷。</p>
<p>無有遠邇。用罪伐厥死。用德彰厥善。邦之臧。惟汝眾。邦之不臧。惟予一人有佚罰。</p>
<p>凡爾眾。其惟致告。自今至于後日。各恭爾事。齊乃位。度乃口。罰及爾身。弗可悔。</p>
<h3 id="_23">盤庚中。</h3>
<p>盤庚作。惟涉河以民遷。乃話民之弗率。誕告用亶其有眾咸造。勿褻在王庭。盤庚乃登進厥民。</p>
<p>曰。明聽朕言。無荒失朕命。</p>
<p>嗚呼。古我前后。罔不惟民之承。保后胥戚。鮮以不浮于天時。</p>
<p>殷降大虐。先王不懷。厥攸作。視民利用遷。汝曷弗念我古后之聞。承汝俾汝惟喜康共。非汝有咎比于罰。</p>
<p>予若籲懷茲新邑。亦惟汝故。以丕從厥志。</p>
<p>今予將試以汝遷。安定厥邦。汝不憂朕心之攸困。乃咸大不宣乃心。欽念以忱。動予一人。爾惟自鞠自苦。若乘舟。汝弗濟。臭厥載。爾忱不屬。惟胥以沈。不其或稽。自怒曷瘳。</p>
<p>汝不謀長以思乃災。汝誕勸憂。今其有今罔後。汝何生在上。</p>
<p>今予命汝。一無起穢以自臭。恐人倚乃身。迂乃心。</p>
<p>予迓續乃命于天。予豈汝威。用奉畜汝眾。</p>
<p>予念我先神后之勞爾先。予丕克羞爾。用懷爾然。</p>
<p>失于政。陳于茲。高后丕乃崇降罪疾。曰曷虐朕民。</p>
<p>汝萬民乃不生生。暨予一人猷同心。先后丕降與汝罪疾。曰。曷不暨朕幼孫有比。故有爽德。自上其罰汝。汝罔能迪。</p>
<p>古我先后既勞乃祖乃父。汝共作我畜民。汝有戕則。在乃心。我先后綏乃祖乃父。乃祖乃父乃斷棄汝。不救乃死。</p>
<p>茲予有亂政同位。具乃貝玉。乃祖乃父丕乃告我高后曰。作丕刑于朕孫。迪高后。丕乃崇降弗祥。</p>
<p>嗚呼。今予告汝不易。永敬大恤。無胥絕遠。汝分猷念以相從。各設中于乃心。</p>
<p>乃有不吉不迪。顛越不恭。暫遇姦宄。我乃劓。殄滅之。無遺育。無俾易種于茲新邑。</p>
<p>往哉生生。今予將試以汝遷。永建乃家。</p>
<h3 id="_24">盤庚下</h3>
<p>盤庚既遷。奠厥攸居。乃正厥位。綏爰有眾。</p>
<p>曰。無戲怠懋建大命。</p>
<p>今予其敷心腹腎腸。歷告爾百姓于朕志。罔罪爾眾。爾無共怒。協比讒言予一人。</p>
<p>古我先王。將多于前功。適于山。用降我凶德。嘉績于朕邦。今我民用蕩析離居。罔有定極。爾謂朕曷震動萬民以遷。</p>
<p>肆上帝。將復我高祖之德。亂越我家。朕及篤敬。恭承民命。用永地于新邑。</p>
<p>肆予沖人。非廢厥謀。弔由靈。各非敢違卜。用宏茲賁。</p>
<p>嗚呼。邦伯師長百執事之人。尚皆隱哉。</p>
<p>予其懋簡相爾。念敬我眾。</p>
<p>朕不肩好貨。敢恭生生。鞠人謀人之保居。敘欽。</p>
<p>今我既羞。告爾于朕志若否。罔有弗欽。</p>
<p>無總于貨寶。生生自庸。</p>
<p>式敷民德。永肩一心。</p>
<h3 id="_25">說命上</h3>
<p>高宗夢得說。使百工營求諸野。得諸傅巖。作說命三篇。</p>
<p>王宅憂。亮陰三祀。既免喪。其惟弗言。羣臣咸諫于王曰。嗚呼。知之曰明哲。明哲實作則。天子惟君萬邦。百官承式。王言惟作命。不言臣下罔攸稟令。</p>
<p>王庸作書以誥曰。以台正于四方。台（十三經作惟）恐德弗類。茲故弗言。恭默思道。夢帝賚予良弼。其代予言。</p>
<p>乃審厥象。俾以形旁求于天下。說築傅巖之野。惟肖。</p>
<p>爰立作相。王置諸其左右。</p>
<p>命之曰。朝夕納誨。以輔台德。</p>
<p>若金。用汝作礪。若濟巨川。用汝作舟楫。若歲大旱。用汝作霖雨。</p>
<p>啟乃心。沃朕心。</p>
<p>若藥弗瞑眩。厥疾弗瘳。若跣弗視地。厥足用傷。</p>
<p>惟暨乃僚。罔不同心。以匡乃辟。俾率先王。迪我高后。以康兆民。</p>
<p>嗚呼。欽予時命。其惟有終。</p>
<p>說復于王曰。惟木從繩則正。后從諫則聖。后克聖。臣不命其承。疇敢不祗若王之休命。</p>
<h3 id="_26">說命中</h3>
<p>惟說命總百官。</p>
<p>乃進于王曰。嗚呼。明王奉若天道。建邦設都。樹后王君公。承以大夫師長。不惟逸豫。惟以亂民。</p>
<p>惟天聰明。惟聖時憲。惟臣欽若。惟民從乂。</p>
<p>惟口起羞。惟甲冑起戎。惟衣裳在笥。惟干戈省厥躬。王惟戒茲。允茲克明。乃罔不休。</p>
<p>惟治亂在庶官。官不及私昵。惟其能。爵罔及惡德。惟其賢。</p>
<p>慮善以動。動惟厥時。</p>
<p>有其善。喪厥善。矜其能。喪厥功。</p>
<p>惟事事乃其有備。有備無患。</p>
<p>無啟寵納侮。無恥過作非。</p>
<p>惟厥攸居。政事惟醇。</p>
<p>黷予祭祀。時謂弗欽。禮煩則亂。事神則難。</p>
<p>王曰。旨哉。說乃言惟服。乃不良于言。予罔聞于行。</p>
<p>說拜稽首曰。非知之艱。行之惟艱。王忱不艱。允協于先王成德。惟說不言有厥咎。</p>
<h3 id="_27">說命下</h3>
<p>王曰。來汝說。台小子舊學于甘盤。既乃遯于荒野。入宅于河。自河徂亳。暨厥終罔顯。</p>
<p>爾惟訓于朕志。若作酒醴。爾惟麴蘖。若作和羹。爾惟鹽梅。爾交修予。罔予棄。予惟克邁乃訓。</p>
<p>說曰。王。人求多聞。時惟建事。學于古訓。乃有獲。事不師古。以克永世。匪說攸聞。</p>
<p>惟學遜志。務時敏。厥修乃來。允懷于茲。道積于厥躬。</p>
<p>惟斆學半。念終始典于學。厥德脩罔覺。</p>
<p>監于先王成憲。其永無愆。</p>
<p>惟說式克欽承。旁招俊乂。列于庶位。</p>
<p>王曰。嗚呼。說。四海之內。咸仰朕德。時乃風。</p>
<p>股肱惟人。良臣惟聖。</p>
<p>昔先正保衡。作我先王。乃曰。予弗克俾厥后惟堯舜。其心愧恥。若撻于市。一夫不獲。則曰時予之辜。佑我烈祖。格于皇天。爾尚明保予。罔俾阿衡。專美有商。</p>
<p>惟后非賢不乂。惟賢非后不食。其爾克紹乃辟于先王。永綏民。</p>
<p>說拜稽首曰。敢對揚天子之休命。</p>
<h3 id="_28">高宗肜日</h3>
<p>高宗祭成湯。有飛雉升鼎耳而雊。祖己訓諸王。作高宗肜日、高宗之訓。</p>
<p>高宗肜日。越有雊雉。</p>
<p>祖己曰。惟先格王。正厥事。</p>
<p>乃訓于王曰。惟天監下民。典厥義。降年有永有不永。非天夭民。民中絕命。</p>
<p>民有不若德。不聽罪。天既孚命正厥德。乃曰。其如台。</p>
<p>嗚呼。王司敬民。罔非天胤。典祀無豐于昵。</p>
<h3 id="_29">西伯戡黎</h3>
<p>殷始咎周。周人乘黎。祖伊恐。奔告于受。作西伯戡黎。</p>
<p>西伯既戡黎。祖伊恐。奔告于王。</p>
<p>曰。天子。天既訖我殷命。格人元龜。罔敢知吉。非先王不相我後人。惟王淫戲用自絕。</p>
<p>故天棄我。不有康食。不虞天性。不迪率典。</p>
<p>今我民罔弗欲喪。曰。天曷不降威。大命不摯。今王其如台。</p>
<p>王曰。嗚呼。我生不有命在天。</p>
<p>祖伊反曰。嗚呼。乃罪多參在上。乃能責命于天。</p>
<p>殷之即喪。指乃功。不無戮于爾邦。</p>
<h3 id="_30">微子</h3>
<p>殷既錯天命。微子作誥父師、小師。</p>
<p>微子若曰。父師。少師。殷其弗或亂正四方。我祖厎遂陳于上。我用沈酗于酒。用亂敗厥德于下。</p>
<p>殷罔不小大。好草竊奸宄。卿士師師非度。凡有辜罪。乃罔恆獲。小民方興。相為敵讎。今殷其淪喪。若涉大水。其無津涯。殷遂喪。越至于今。</p>
<p>曰。父師。少師。我其發出狂。吾家耄遜于荒。今爾無指告予顛隮。若之何其。</p>
<p>父師若曰。王子。天毒降災荒殷邦。方興沈酗于酒。乃罔畏畏。咈其耇長舊有位人。</p>
<p>今殷民乃攘竊神祇之犧牷牲。用以容。將食無災。</p>
<p>降監殷民。用乂讎斂。召敵讎不怠。罪合于一。多瘠罔詔。</p>
<p>商今其有災。我興受其敗。商其淪喪。我罔為臣僕。詔王子出迪。我舊云刻子。王子弗出。我乃顛隮。自靖。人自獻于先王。我不顧行遯。</p>
<h2 id="_31">書卷之四　周書</h2>
<h3 id="_32">泰誓上</h3>
<p>惟十有一年。武王伐殷。一月戊午。師渡孟津。作泰誓三篇。</p>
<p>惟十有三年春。大會于孟津。</p>
<p>王曰。嗟。我友邦冢君。越我御事庶士。明聽誓。</p>
<p>惟天地萬物父母。惟人萬物之靈。亶聰明。作元后。元后作民父母。</p>
<p>今商王受。弗敬上天。降災下民。</p>
<p>沈湎冒色。敢行暴虐。罪人以族。官人以世。惟宮室台榭陂池侈服。以殘害于爾萬姓。焚炙忠良。刳剔孕婦。皇天震怒。命我文考。肅將天威。大勳未集。</p>
<p>肆予小子發。以爾友邦冢君。觀政于商。惟受罔有悛心。乃夷居。弗事上帝神祇。遺厥先宗廟弗祀。犧牲粢盛。既于凶盜。乃曰。吾有民有命。罔懲其侮。</p>
<p>天祐下民。作之君。作之師。惟其克相上帝。寵綏四方。有罪無罪。予曷敢有越厥志。</p>
<p>同力度德。同德度義。受有臣億萬。惟億萬心。予有臣三千。惟一心。</p>
<p>商罪貫盈。天命誅之。予弗順天。厥罪惟鈞。</p>
<p>予小子夙夜祗懼。受命文考。類于上帝。宜于冢土。以爾有眾厎天之罰。</p>
<p>天矜于民。民之所欲。天必從之。爾尚弼予一人。永清四海。時哉弗可失。</p>
<h3 id="_33">泰誓中</h3>
<p>惟戊午。王次于河朔。羣后以師畢會。王乃徇師而誓。</p>
<p>曰。嗚呼。西土有眾。咸聽朕言。</p>
<p>我聞吉人為善。惟日不足。凶人為不善。亦惟日不足。今商王受。力行無度。播棄犁老。昵比罪人。淫酗肆虐。臣下化之。朋家作讎。脅權相滅。無辜籲天。穢德彰聞。</p>
<p>惟天惠民。惟辟奉天。有夏桀。弗克若天。流毒下國。天乃佑命成湯。降黜夏命。</p>
<p>惟受罪浮于桀。剝喪元良。賊虐諫輔。謂己有天命。謂敬不足行。謂祭無益。謂暴無傷。厥監惟不遠。在彼夏王。天其以予乂民。朕夢協朕卜。襲于休祥。戎商必克。</p>
<p>受有億兆夷人。離心離德。予有亂臣十人。同心同德。雖有周親。不如仁人。</p>
<p>天視自我民視。天聽自我民聽。百姓有過。在予一人。今朕必往。</p>
<p>我武維揚。侵于之疆。取彼凶殘。我伐用張。于湯有光。</p>
<p>勗哉夫子。罔或無畏。寧執非敵。百姓懍懍。若崩厥角。嗚呼。乃一德一心。立定厥功。惟克永世。</p>
<h3 id="_34">泰誓下</h3>
<p>時厥明。王乃大巡六師。明誓眾士。</p>
<p>王曰。嗚呼。我西土君子。天有顯道。厥類惟彰。今商王受。狎侮五常。荒怠弗敬。自絕于天。結怨于民。</p>
<p>斮朝涉之脛。剖賢人之心。作威殺戮。毒痡四海。崇信姦回。放黜師保。屏棄典刑。囚奴正士。郊社不修。宗廟不享。作奇技淫巧以悅婦人。上帝弗順。祝降時喪。爾其孜孜。奉予一人。恭行天罰。</p>
<p>古人有言曰。撫我則后。虐我則讎。獨夫受洪惟作威。乃汝世讎。樹德務滋。除惡務本。肆予小子。誕以爾眾士。殄殲乃讎。爾眾士其尚迪果毅。以登乃辟。功多有厚賞。不迪有顯戮。</p>
<p>嗚呼。惟我文考。若日月之照臨。光于四方。顯于西土。惟我有周。誕受多方。</p>
<p>予克受。非予武。惟朕文考無罪。受克予。非朕文考有罪。惟予小子無良。</p>
<h3 id="_35">牧誓</h3>
<p>武王戎車三百兩。虎賁三百人。與受戰于牧野。作牧誓。</p>
<p>時甲子昧爽。王朝至于商郊牧野。乃誓。王左杖黃鉞。右秉白旄以麾。曰。逖矣西土之人。</p>
<p>王曰。嗟。我友邦冢君御事。司徒。司馬。司空。亞旅。師氏。千夫長。百夫長。</p>
<p>及庸。蜀。羌。髳。微。盧。彭。濮人。</p>
<p>稱爾戈。比爾干。立爾矛。予其誓。</p>
<p>王曰。古人有言曰。牝雞無晨。牝雞之晨。惟家之索。</p>
<p>今商王受惟婦言是用。昏棄厥肆祀弗答。昏棄厥遺王父母弟不迪。乃惟四方之多罪逋逃。是崇是長。是信是使。是以為大夫卿士。俾暴虐于百姓。以姦宄于商邑。</p>
<p>今予發。惟恭行天之罰。今日之事。不愆于六步七步。乃止齊焉。夫子勗哉。</p>
<p>不愆于四伐五伐六伐七伐。乃止齊焉。勗哉夫子。</p>
<p>尚桓桓。如虎如貔。如熊如羆。于商郊。弗迓克奔。以役西土。勗哉夫子。</p>
<p>爾所弗勗。其于爾躬有戮。</p>
<h3 id="_36">武成</h3>
<p>武王伐殷。往伐歸獸。識其政事。作武成。</p>
<p>惟一月壬辰。旁死魄。越翼日癸巳。王朝步自周。于征伐商。</p>
<p>厥四月哉生明。王來自商。至于豐。乃偃武修文。歸馬于華山之陽。放牛于桃林之野。示天下弗服。</p>
<p>丁未。祀于周廟。邦甸侯衛。駿奔走。執豆籩。越三日庚戌。柴望。大告武成。</p>
<p>既生魄。庶邦冢君暨百工。受命于周。</p>
<p>王若曰。嗚呼。羣后。惟先王建邦啟土。公劉克篤前烈。至于大王。肇基王跡。王季其勤王家。我文考文王。克成厥勳。誕膺天命。以撫方夏。大邦畏其力。小邦懷其德。惟九年。大統未集。予小子其承厥志。</p>
<p>厎商之罪。告于皇天后土。所過名山大川。曰。惟有道曾孫周王發。將有大正于商。今商王受無道。暴殄天物。害虐烝民。為天下逋逃主。萃淵藪。予小子既獲仁人。敢祗承上帝。以遏亂略。華夏蠻貊。罔不率俾。</p>
<p>恭天成命。肆予東征。綏厥士女。惟其士女。篚厥玄黃。昭我周王。天休震動。用附我大邑周。</p>
<p>惟爾有神。尚克相予。以濟兆民。無作神羞。既戊午。師逾孟津。癸亥。陳于商郊。俟天休命。甲子昧爽。受率其旅若林。會于牧野。罔有敵于我師。前徒倒戈。攻于後以北。血流漂杵。一戎衣。天下大定。乃反商政。政由舊。釋箕子囚。封比干墓。式商容閭。散鹿臺之財。發鉅橋之粟。大賚于四海。而萬姓悅服。</p>
<p>列爵惟五。分土惟三。建官惟賢。位事惟能。重民五教。惟食喪祭。惇信明義。崇德報功。垂拱而天下治。</p>
<h3 id="_37">洪範</h3>
<p>武王勝殷殺受。立武庚。以箕子歸。作洪範。</p>
<p>惟十有三祀。王訪于箕子。</p>
<p>王乃言曰。嗚呼。箕子。惟天陰騭下民。相協厥居。我不知其彝倫攸敘。</p>
<p>箕子乃言曰。我聞在昔。鯀陻洪水。汩陳其五行。帝乃震怒。不畀洪範九疇。彝倫攸斁。鯀則殛死。禹乃嗣興。天乃錫禹洪範九疇。彝倫攸敘。</p>
<p>初一。曰五行。次二。曰敬用五事。次三。曰農用八政。次四。曰協用五紀。次五。曰建用皇極。次六。曰乂用三德。次七。曰明用稽疑。次八。曰念用庶徵。次九。曰嚮用五福。威用六極。</p>
<p>一五行。一曰水。二曰火。三曰木。四曰金。五曰土。水曰潤下。火曰炎上。木曰曲直。金曰從革。土爰稼穡。潤下作鹹。炎上作苦。曲直作酸。從革作辛。稼穡作甘。</p>
<p>二五事。一曰貌。二曰言。三曰視。四曰聽。五曰思。貌曰恭。言曰從。視曰明。聽曰聰。思曰睿。恭作肅。從作乂。明作哲。聰作謀。睿作聖。</p>
<p>三八政。一曰食。二曰貨。三曰祀。四曰司空。五曰司徒。六曰司寇。七日賓。八曰師。</p>
<p>四五紀。一曰歲。二曰月。三曰日。四曰星辰。五曰歷數。</p>
<p>五皇極。皇建其有極。斂時五福。用敷錫厥庶民。惟時厥庶民于汝極。錫汝保極。</p>
<p>凡厥庶民。無有淫朋。人無有比德。惟皇作極。</p>
<p>凡厥庶民。有猷有為有守。汝則念之。不協于極。不罹于咎。皇則受之。而康而色。曰。予攸好德。汝則錫之福。時人斯其惟皇之極。</p>
<p>無虐煢獨而畏高明。</p>
<p>人之有能有為。使羞其行。而邦其昌。凡厥正人。既富方穀。汝弗能使有好于而家。時人斯其辜。于其無好德。汝雖錫之福。其作汝用咎。</p>
<p>無偏無陂。遵王之義。無有作好。遵王之道。無有作惡。尊王之路。無偏無黨。王道蕩蕩。無黨無偏。王道平平。無反無側。王道正直。會其有極。歸其有極。</p>
<p>曰。皇極之敷言。是彝是訓。于帝其訓。</p>
<p>凡厥庶民。極之敷言。是訓是行。以近天子之光。曰天子作民父母。以為天下王。</p>
<p>六三德。一曰正直。二曰剛克。三曰柔克。平康正直。彊弗友剛克。燮友柔克。沈潛剛克。高明柔克。</p>
<p>惟辟作福。惟辟作威。惟辟玉食。臣無有作福作威玉食。</p>
<p>臣之有作福作威玉食。其害于而家。凶于而國。人用側頗僻。民用僭忒。</p>
<p>七稽疑。擇建立卜筮人。乃命十筮。</p>
<p>曰雨。曰霽。曰蒙。曰驛。曰克。</p>
<p>曰貞。曰悔。</p>
<p>凡七。卜五。占用二。衍忒。</p>
<p>立時人作卜筮。三人占。則從二人之言。</p>
<p>汝則有大疑。謀及乃心。謀及卿士。謀及庶人。謀及卜筮。汝則從。龜從。筮從。卿士從。庶民從。是之謂大同。身其康彊。子孫其逢吉。汝則從。龜從。筮從。卿士逆。庶民逆。吉。卿士從。龜從。筮從。汝則逆。庶民逆。吉。庶民從。龜從。筮從。汝則逆。卿士逆。吉。汝則從。龜從。筮逆。卿士逆。庶民逆。作內吉。作外凶。龜筮共違于人。用靜吉。用作凶。</p>
<p>八庶徵。曰雨。曰暘。曰燠。曰寒。曰風。曰時五者來備。各以其敘。庶草蕃廡。</p>
<p>一極備。凶。一極無。凶。</p>
<p>曰休徵。曰肅。時雨若。曰乂。時暘若。曰哲。時燠若。曰謀。時寒若。曰聖。時風若。曰咎徵。曰狂。恆雨若。曰僭。恆暘若。曰豫。恆燠若。曰急。恆寒若。曰蒙。恆風若。</p>
<p>曰王省惟歲。卿士惟月。師尹惟日。</p>
<p>歲月日時無易。百穀用成。乂用明。俊民用章。家用平康。日月歲時既易。百穀用不成。乂用昏不明。俊民用微。家用不寧。</p>
<p>庶民惟星。星有好風。星有好雨。日月之行。則有冬有夏。月之從星。則以風雨。</p>
<p>九五福。一曰壽。二曰富。三曰康寧。四曰攸好德。五曰考終命。</p>
<p>六極。一曰凶短折。二曰疾。三曰憂。四曰貧。五曰惡。六曰弱。</p>
<h3 id="_38">旅獒</h3>
<p>西旅獻獒。太保作旅獒。</p>
<p>惟克商。遂通道于九夷八蠻。西旅厎貢厥獒。大保乃作旅獒。用訓于王。</p>
<p>曰。嗚呼。明王慎德。西夷咸賓。無有遠邇。畢獻方物。惟服食器用。</p>
<p>王乃昭德之致于異姓之邦。無替厥服。分寶玉于伯叔之國。時庸展親。人不易物。惟德其物。</p>
<p>德盛不狎侮。狎侮君子。罔以盡人心。狎侮小人。罔以盡其力。</p>
<p>不役耳目。百度惟貞。</p>
<p>玩人喪德。玩物喪志。</p>
<p>志以道寧。言以道接。</p>
<p>不作無益害有益。功乃成。不貴異物賤用物。民乃足。犬馬非其土性不畜。珍禽奇獸不育于國。不寶遠物。則遠人格。所寶惟賢。則邇人安。</p>
<p>嗚呼。夙夜罔或不勤。不矜細行。終累大德。為山九仞。功虧一簣。</p>
<p>允迪茲。生民保厥居。惟乃世王。</p>
<h3 id="_39">金滕</h3>
<p>武王有疾。周公作金滕。</p>
<p>既克商二年。王有疾。弗豫。</p>
<p>二公曰。我其為王穆卜。</p>
<p>周公曰。未可以戚我先王。</p>
<p>公乃自以為功。為三壇同墠。為壇於南方北面。周公立焉。植璧秉珪。乃告太王王季文王。</p>
<p>史乃冊祝。曰惟爾元孫某。遘厲虐疾。若爾三王。是有丕子之責于天。以旦代某之身。</p>
<p>予仁若考。能多材多藝。能事鬼神。乃元孫不若旦多材多藝。不能事鬼神。</p>
<p>乃命于帝庭。敷佑四方。用能定爾子孫于下地。四方之民罔不祗畏。嗚呼。無墜天之降寶命。我先王亦永有依歸。</p>
<p>今我即命于元龜。爾之許我。我其以璧與珪歸俟爾命。爾不許我。我乃屏璧與珪。</p>
<p>乃卜三龜。一習吉。啟籥見書。乃並是吉。</p>
<p>公曰。體。王其罔害。予小子新命于三王。惟永終是圖。茲攸俟。能念予一人。</p>
<p>公歸。乃納冊于金滕之匱中。王翼日乃瘳。</p>
<p>武王既喪。管叔及其羣弟。乃流言於國。曰。公將不利於孺子。</p>
<p>周公乃告二公曰。我之弗辟。我無以告我先王。</p>
<p>周公居東二年。則罪人斯得。</p>
<p>于後。公乃為詩以貽王。名之曰鴟鴞。王亦未敢誚公。</p>
<p>秋。大熟。未獲。天大雷電以風。禾盡偃。大木斯拔。邦人大恐。王與大夫盡弁。以啟金滕之書。乃得周公所自以為功。代武王之說。</p>
<p>二公及王乃問諸史與百執事。對曰。信。噫。公命。我勿敢言。</p>
<p>王執書以泣曰。其勿穆卜。昔公勤勞王家。惟予沖人。弗及知。今天動威以彰周公之德。惟朕小子。其新逆。我國家禮亦宜之。</p>
<p>王出郊。天乃雨反風。禾則盡起。二公命邦人凡大木所偃。盡起而築之。歲則大熟。</p>
<h3 id="_40">大誥</h3>
<p>武王崩。三監及淮夷叛。周公相成王。將黜殷。作大誥。</p>
<p>王若曰猷。大誥爾多邦。越爾御事弗弔。天降割于我家。不少延。洪惟我幼沖人。嗣無疆大歷服。弗造哲。迪民康。矧曰其有能格知天命。</p>
<p>已。予惟小子若涉淵水。予惟往求朕攸濟。敷賁敷前人受命。茲不忘大功。予不敢閉于天降威用。</p>
<p>寧王遺我大寶龜。紹天明。即命曰。有大艱于西土。西土人亦不靜。越茲蠢。</p>
<p>殷小腆誕敢紀其敘。天降威。知我國有疵。民不康。曰予復。反鄙我周邦。今蠢。今翼日。民獻有十夫。予翼以于敉寧武圖功。我有大事休。朕卜并吉。</p>
<p>肆予告我友邦君。越尹氏庶士御事。曰。予得吉卜。予惟以爾庶邦。于伐殷逋播臣。</p>
<p>爾庶邦君越庶士御事。罔不反曰。艱大。民不靜。亦惟在王宮邦君室。越予小子考翼。不可征。王害不違卜。</p>
<p>肆予沖人。永思艱曰。嗚呼。允蠢鰥寡。哀哉。予造天役。遺大投艱于朕身。越予沖人。不卬自恤。義爾邦君。越爾多士。尹氏御事。綏予曰。無毖于恤。不可不成。乃寧考圖功。</p>
<p>已。予惟小子。不敢替上帝命。天休于寧王。興我小邦周。寧王惟卜用。克綏受茲命。今天其相民。矧亦惟卜用。嗚呼。天明畏。弼我丕丕基。</p>
<p>王曰。爾惟舊人。爾丕克遠省。爾知寧王。若勤哉。天閟毖我成功所。予不敢不極卒寧王圖事。肆予大化誘我友邦君。天棐忱辭。其考我民。予曷其不于前寧人圖功攸終。天亦惟用勤毖我民。若有疾。予曷敢不于前寧人攸受休畢。</p>
<p>王曰。若昔朕其逝。朕言艱日思。若考作室。既厎法。厥子乃弗肯堂。矧肯構。厥父菑。厥子乃弗肯播。矧肯獲。厥考翼其肯曰。予有後弗棄基。肆予曷敢不越卬。敉寧王大命。</p>
<p>若兄考。乃有友伐厥子。民養其勸弗救。</p>
<p>王曰。嗚呼。肆哉爾庶邦君。越爾御事。爽邦由哲。亦惟十人。迪知上帝命。越天棐忱。爾時罔敢易法。矧今天降戾于周邦。惟大艱人。誕鄰胥伐于厥室。爾亦不知天命不易。</p>
<p>予永念曰。天惟喪殷若穡夫。予曷敢不終朕畝。天亦惟休于前寧人。</p>
<p>予曷其極卜。敢弗于從。率寧人有指疆土。矧今卜并吉。肆朕誕以爾東征。天命不僭。卜陳惟若茲。</p>
<h3 id="_41">微子之命</h3>
<p>成王既黜殷命。殺武庚。命微子啟代殷後。作微子之命。</p>
<p>王若曰。猷。殷王元子。惟稽古崇德象賢。統承先王。修其禮物。作賓于王家。與國咸休。永世無窮。</p>
<p>嗚呼。乃祖成湯。克齊聖廣淵。皇天眷佑。誕受厥命。撫民以寬。除其邪虐。功加于時。德垂後裔。</p>
<p>爾惟踐修厥猷。舊有令聞。恪慎克孝。肅恭神人。予嘉乃德。曰篤不忘。上帝時歆。下民祗協。庸建爾于上公。尹茲東夏。</p>
<p>欽哉往敷。乃訓。慎乃服命。率由典常。以蕃王室。弘乃烈祖。律乃有民。永綏厥位。毗予一人。世世享德。萬邦作式。俾我有周無斁。</p>
<p>嗚呼。往哉惟休。無替朕命。</p>
<h3 id="_42">康誥</h3>
<p>成王既伐管叔。蔡叔。以殷余民封康叔。作康誥。酒誥。梓材。</p>
<p>惟三月哉生魄。周公初基作新大邑于東國洛。四方民大和會。侯甸男邦采衛百工播民和。見士于周。周公咸勤。乃洪大誥治。</p>
<p>王若曰。孟侯。朕其弟。小子封。</p>
<p>惟乃丕顯考文王。克明德慎罰。</p>
<p>不敢侮鰥寡。庸庸。祗祗。威威。顯民。用肇造我區夏。越我一二邦以修。我西土惟時怙冒。聞于上帝。帝休。天乃大命文王。殪戎殷。誕受厥命。越厥邦民。惟時敘。乃寡兄勗。肆汝小子封在茲東土。</p>
<p>王曰。嗚呼。封。汝念哉。今民將在祗遹乃文考。紹聞衣德言。往敷求于殷先哲王。用保乂民。汝丕遠惟商耇成人。宅心知訓。別求聞由古先哲王。用康保民。弘于天。若德裕乃身。不廢在王命。</p>
<p>王曰。嗚呼。小子封。恫瘝乃身。敬哉。天畏棐忱。民情大可見。小人難保。往盡乃心。無康好逸豫。乃其乂民。我聞曰。怨不在大。亦不在小。惠不惠。懋不懋。</p>
<p>已。汝惟小子。乃服惟弘王。應保殷民。亦惟助王宅天命。作新民。</p>
<p>王曰。嗚呼封。敬明乃罰。人有小罪。非眚。乃惟終自作不典式爾。有厥罪小。乃不可不殺。乃有大罪。非終。乃惟眚災。適爾既道極厥辜。時乃不可殺。</p>
<p>王曰。嗚呼。封有敘。時乃大明服。惟民其勑懋和。若有疾。惟民其畢棄咎。若保赤子。惟民其康乂。</p>
<p>非汝封刑人殺人。無或刑人殺人。非汝封又曰劓刵人。無或劓刵人。</p>
<p>王曰。外事汝陳時臬。司師。茲殷罰有倫。</p>
<p>又曰。要囚。服念五六日。至于旬時。丕蔽要囚。</p>
<p>王曰。汝陳時臬事。罰蔽殷彝。用其義刑義殺。勿庸以次汝封。乃汝盡遜。曰時敘。惟曰未有遜事。</p>
<p>已。汝惟小子。未其有若汝封之心。朕心朕德。惟乃知。</p>
<p>凡民自得罪。寇攘姦宄。殺越人于貨。暋不畏死。罔弗憝。</p>
<p>王曰。封。元惡大憝。矧惟不孝不友。子弗祗服厥父事。大傷厥考心。于父不能字厥子。乃疾厥子。于弟弗念天顯。乃弗克恭厥兄。兄亦不念鞠子哀。大不友于弟。惟弔茲。不于我政人得罪。天惟與我民彝大泯亂。曰。乃其速由文王作罰。刑茲無赦。</p>
<p>不率大戛。矧惟外庶子訓人。惟厥正人。越小臣諸節。乃別播敷。造民大譽。弗念弗庸。瘝厥君。時乃引惡。惟朕憝。已。汝乃其速由茲義率殺。</p>
<p>亦惟君惟長。不能厥家人。越厥小臣外正。惟威惟虐。大放王命。乃非德用乂。</p>
<p>汝亦罔不克敬典。乃由裕民。惟文王之敬忌。乃裕民曰。我惟有及。則予一人以懌。</p>
<p>王曰。封。爽惟民迪吉康。我時其惟殷先哲王德。用康乂民。作求。矧今民罔迪不適。不迪。則罔政在厥邦。</p>
<p>王曰。封。予惟不可不監。告汝德之說。于罰之行。今惟民不靜。未戾厥心。迪屢未同。爽惟天其罰殛我。我其不怨。惟厥罪。無在大。亦無在多。矧曰其尚顯聞于天。</p>
<p>王曰。嗚呼。封敬哉。無作怨。勿用非謀非彝。蔽時忱。丕則敏德。用康乃心。顧乃德。遠乃猷。裕乃以民寧。不汝瑕殄。</p>
<p>王曰。嗚呼。肆汝小子封。惟命不于常。汝念哉。無我殄享。明乃服命。高乃聽。用康乂民。</p>
<p>王若曰。往哉。封。勿替敬典。聽朕告。汝乃以殷民世享。</p>
<h3 id="_43">酒誥</h3>
<p>王若曰。明大命于妹邦。乃穆考文王肇國在西土。厥誥毖庶邦庶士。越少正御事。朝夕曰。祀茲酒。惟天降命肇我民。惟元祀。</p>
<p>天降威。我民用大亂喪德。亦罔非酒惟行。越小大邦用喪。亦罔非酒惟辜。</p>
<p>文王誥教小子。有正有事。無彝酒。越庶國。飲惟祀。德將無醉。</p>
<p>惟曰。我民迪小子。惟土物愛。厥心臧。聰聽祖考之彝訓。越小大德。小子惟一。</p>
<p>妹土。嗣爾股肱。純其藝黍稷。奔走事厥考厥長。肇牽車牛。遠服賈。用孝養厥父母。厥父母慶。自洗腆致用酒。</p>
<p>庶士有正越庶伯君子。其爾典聽朕教。爾大克羞耇惟君。爾乃飲食醉飽。丕惟曰。爾克永觀省。作稽中德。爾尚克羞饋祀。爾乃自介用逸。茲乃允惟王正事之臣。茲亦惟天若元德。永不忘在王家。</p>
<p>王曰。封。我西土棐徂邦君御事小子。尚克用文王教不腆于酒。故我至于今。克受殷之命。</p>
<p>王曰。封。我聞惟曰。在昔殷先哲王。迪畏天顯小民。經德秉哲。自成湯咸至于帝乙。成王畏相。惟御事。厥棐有恭。不敢自暇自逸。矧曰其敢崇飲。</p>
<p>越在外服。侯甸男衛邦伯。越在內服。百僚庶尹。惟亞。惟服。宗工。越百姓里居。罔敢湎于酒。不惟不敢亦不暇。惟助成王德顯。越尹人祗辟。</p>
<p>我聞亦惟曰。在今後嗣王酣身。厥命罔顯于民。祗保越怨不易。誕惟厥縱淫泆于非彝。用燕喪威儀。民罔不衋傷心。惟荒腆于酒。不惟自息乃逸。厥心疾很。不克畏死。辜在商邑。越殷國滅無罹。弗惟德馨香祀。登聞于天。誕惟民怨。庶羣自酒。腥聞在上。故天降喪于殷。罔愛于殷。惟逸天非虐。惟民自速辜。</p>
<p>王曰。封。予不惟若茲多誥。古人有言曰。人無於水監。當於民監。今惟殷墜厥命。我其可不大監撫于時。</p>
<p>予惟曰。汝劼毖殷獻臣。侯。甸。男。衛。矧太史友。內史友。越獻臣。百宗工。矧惟爾事服休服采。矧惟若疇。圻父薄違。農夫若保。宏父定辟。矧汝剛制于酒。</p>
<p>厥或誥曰。羣飲。汝勿佚。盡執拘以歸于周。予其殺。</p>
<p>又惟殷之迪諸臣惟工。乃湎于酒。勿庸殺之。姑惟教之。</p>
<p>有斯明享。乃不用我教辭。惟我一人弗恤。弗蠲乃事。時同于殺。</p>
<p>王曰。封。汝典聽朕毖。勿辯乃司。民湎于酒。</p>
<h3 id="_44">梓材</h3>
<p>王曰。封。以厥庶民暨厥臣。達大家。以厥臣達王惟邦君。</p>
<p>汝若恆越曰。我有師師。司徒。司馬。司空。尹。旅曰。予罔厲殺人。亦厥君先敬勞。肆徂厥敬勞。肆往姦宄。殺人歷人宥。肆亦見厥君事。戕敗人宥。</p>
<p>王啟監。厥亂為民曰。無胥戕。無胥虐。至于敬寡。至于屬婦。合由以容。王其效邦君越御事。厥命曷以。引養引恬。自古王若茲。監罔攸辟。</p>
<p>惟曰。若稽田。既勤敷菑。惟其陳修。為厥疆畎。若作室家。既勤垣墉。惟其塗塈茨。若作梓材。既勤樸斲。惟其塗丹雘。</p>
<p>今王惟曰。先王既勤用明德。懷為夾。庶邦享。作兄弟方來。亦既用明德。後式典集。庶邦丕享。</p>
<p>皇天既付中國民。越厥疆土于先王。</p>
<p>肆王惟德用。和懌先後迷民。用懌先王受命。</p>
<p>已。若茲監。惟曰。欲至于萬年。惟王子子孫孫永保民。</p>
<h2 id="_45">書卷之五　周書</h2>
<h3 id="_46">召誥</h3>
<p>成王在豐。欲宅洛邑。使召公先相宅。作召誥。</p>
<p>惟二月既望。越六日乙未。王朝步自周。則至于豐。</p>
<p>惟太保先周公相宅。越若來。三月。惟丙午朏。越三日戊申。太保朝至于洛。卜宅。厥既得卜。則經營。</p>
<p>越三日庚戌。太保乃以庶殷。攻位于洛汭。越五日甲寅。位成。</p>
<p>若翼日乙卯。周公朝至于洛。則達觀于新邑營。</p>
<p>越三日丁巳。用牲于郊。牛二。越翼日戊午。乃社于新邑。牛一。羊一。豕一。</p>
<p>越七日甲子。周公乃朝用書。命庶殷。侯甸男邦伯。</p>
<p>厥既命殷庶。庶殷丕作。</p>
<p>太保乃以庶邦冢君。出取幣。乃復入錫周公曰。拜手稽首。旅王若公。誥告庶殷。越自乃御事。</p>
<p>嗚呼。皇天上帝。改厥元子。茲大國殷之命。惟王受命。無疆惟休。亦無疆惟恤。嗚呼。曷其奈何弗敬。</p>
<p>天既遐終大邦殷之命。茲殷多先哲王在天。越厥後王后民。茲服厥命。厥終智藏瘝在。夫知保抱攜持厥婦子。以哀籲天。徂厥亡。出執。嗚呼。天亦哀于四方民。其眷命用懋。王其疾敬德。</p>
<p>相古先民有夏。天迪從子保。面稽天若。今時既墜厥命。今相有殷。天迪格保。面稽天若。今時既墜厥命。</p>
<p>今沖子嗣。則無遺壽耇。曰。其稽我古人之德。矧曰。其有能稽謀自天。</p>
<p>嗚呼。有王雖小。元子哉。其丕能諴于小民。今休。王不敢後。用顧畏于民碞。</p>
<p>王來紹上帝。自服于土中。旦曰。其作大邑。其自時配皇天。毖祀于上下。其自時中乂。王厥有成命。治民今休。</p>
<p>王先服殷御事。比介于我有周御事。節性惟日其邁。</p>
<p>王敬作所。不可不敬德。</p>
<p>我不可不監于有夏。亦不可不監于有殷。我不敢知曰。有夏服天命。惟有歷年。我不敢知曰。不其延。惟不敬厥德。乃早墜厥命。我不敢知曰。有殷受天命。惟有歷年。我不敢知曰。不其延。惟不敬厥德。乃早墜厥命。</p>
<p>今王嗣受厥命。我亦惟茲二國命。嗣若功。王乃初服。</p>
<p>嗚呼。若生子。罔不在厥初生。自貽哲命。今天其命哲。命吉凶。命歷年。知今我初服。</p>
<p>宅新邑。肆惟王其疾敬德。王其德之用。祈天永命。</p>
<p>其惟王勿以小民淫用非彝。亦敢殄戮用乂。民若有功。</p>
<p>其惟王位在德元。小民乃惟刑用于天下。越王顯。</p>
<p>上下勤恤。其曰。我受天命。丕若有夏歷年。式勿替有殷歷年。欲王以小民受天永命。</p>
<p>拜手稽首曰。予小臣。敢以王之讎民。百君子。越友民。保受王威命明德。王末有成命。王亦顯。我非敢勤。惟恭奉幣。用供王能祈天永命。</p>
<h3 id="_47">洛誥</h3>
<p>召公既相宅。周公往營成周。使來告卜。作洛誥。</p>
<p>周公拜手稽首曰。朕復子明辟。</p>
<p>王如弗敢及天基命定命。予乃胤保。大相東土。其基作民明辟。</p>
<p>予惟乙卯。朝至于洛師。我卜河朔黎水。我乃卜澗水東。瀍水西。惟洛食。我又卜瀍水東。亦惟洛食。伻來。以圖及獻卜。</p>
<p>王拜手稽首曰。公不敢不敬天之休。來相宅。其作周匹休。公既定宅。伻來。來視予卜。休恆吉。我二人共貞。公其以予萬億年敬天之休。拜手稽首誨言。</p>
<p>周公曰。王肇稱殷禮。祀于新邑。咸秩無文。</p>
<p>予齊百工。伻從王于周。予惟曰。庶有事。</p>
<p>今王即命曰。記功宗。以功作元祀。惟命曰。汝受命篤弼。</p>
<p>丕視功載。乃汝其悉自教工。</p>
<p>孺子其朋。孺子其朋。其往。無若火始燄燄。厥攸灼。敘弗其絕。</p>
<p>厥若彝。及撫事。如予。惟以在周工往新邑。伻嚮。即有僚。明作有功。惇大成裕。汝永有辭。</p>
<p>公曰。已。汝惟沖子。惟終。</p>
<p>汝其敬。識百辟享。亦識其有不享。享多儀。儀不及物。惟曰不享。惟不役志于享。凡民惟曰不享。惟事其爽侮。</p>
<p>乃惟孺子。頒朕不暇。聽朕教汝。于棐民彝。汝乃是不蘉。乃時惟不永哉。篤敘乃正父。罔不若予。不敢廢乃命。汝往敬哉。茲予其明農哉。被裕我民。無遠用戾。</p>
<p>王若曰。公明保予沖子。公稱丕顯德。以予小子揚文武烈。奉答天命。和恆四方民。居師。</p>
<p>惇宗將禮。稱秩元祀。咸秩無文。</p>
<p>惟公德明。光于上下。勤施于四方。旁作穆穆迓衡。不迷文武勤教。予沖子夙夜毖祀。</p>
<p>王曰。公功棐迪篤。罔不若時。</p>
<p>王曰。公。予小子其退。即辟于周。命公後。</p>
<p>四方迪亂。未定于宗禮。亦未克敉公功。</p>
<p>迪將其後。監我士師工。誕保文武受民。亂為四輔。</p>
<p>王曰。公定。予往已。公功肅將祗歡。公無困哉。我惟無斁其康事。公勿替刑。四方其世享。</p>
<p>周公拜手稽首曰。王命予來。承保乃文祖受命民。越乃光烈考武王。弘朕恭。</p>
<p>孺子來相宅。其大惇典。殷獻民。亂為四方新辟。作周恭先。曰其自時中乂。萬邦咸休。惟王有成績。</p>
<p>予旦以多子。越御事。篤前人成烈。答其師。作周孚先。考朕昭子刑。乃單文祖德。</p>
<p>伻來毖殷。乃命寧予。以秬鬯二卣。曰明禋。拜手稽首休享。</p>
<p>予不敢宿。則禋于文王。武王。</p>
<p>惠篤敘。無有遘自疾。萬年厭于乃德。殷乃引考。</p>
<p>王伻殷。乃承敘萬年。其永觀朕子懷德。</p>
<p>戊辰。王在新邑。烝祭歲。文王騂牛一。武王騂牛一。王命作冊。逸祝冊。惟告周公其後。</p>
<p>王賓殺禋咸格。王入太室。裸。王命周公後作冊逸誥。在十有二月。</p>
<p>惟周公誕保文武受命。惟七年。</p>
<h3 id="_48">多士</h3>
<p>成周既成。遷殷頑民。周公以王命誥。作多士。</p>
<p>惟三月。周公初于新邑洛。用告商王士。</p>
<p>王若曰。爾殷遺多士。弗弔。旻天大降喪于殷。我有周佑命。將天明威。致王罰。勑殷命。終于帝。</p>
<p>肆爾多士。非我小國。敢弋殷命。惟天不畀允罔固亂。弼我。我其敢求位。</p>
<p>惟帝不畀。惟我下民秉為。惟天明畏。</p>
<p>我聞曰。上帝引逸。有夏不適逸。則惟帝降格。嚮于時夏。弗克庸帝。大淫泆有辭。惟時天罔念聞。厥惟廢元命。降致罰。</p>
<p>乃命爾先祖成湯革夏。俊民甸四方。</p>
<p>自成湯至于帝乙。罔不明德恤祀。亦惟天丕建。保乂有殷。殷王亦罔敢失帝。罔不配天其澤。</p>
<p>在今後嗣王。誕罔顯于天。矧曰其有聽念于先王勤家。誕淫厥泆。罔顧于天顯民祗。</p>
<p>惟時上帝不保。降若茲大喪。</p>
<p>惟天不畀不明厥德。</p>
<p>凡四方小大邦喪。罔非有辭于罰。</p>
<p>王若曰。爾殷多士。今惟我周王丕靈承帝事。</p>
<p>有命曰。割殷告勑于帝。</p>
<p>惟我事不貳適。惟爾王家我適。予其曰。惟爾洪無度。我不爾動。自乃邑。</p>
<p>予亦念天即于殷大戾。肆不正。</p>
<p>王曰。猷。告爾多士。予惟時其遷居西爾。非我一人奉德不康寧。時惟天命。無違。朕不敢有後。無我怨。</p>
<p>惟爾知。惟殷先人。有冊有典。殷革夏命。</p>
<p>今爾又曰。夏迪簡在王庭。有服在百僚。予一人惟聽用德。肆予敢求爾于天邑商。予惟率肆矜爾。非予罪。時惟天命。</p>
<p>王曰。多士。昔朕來自奄。予大降爾四國民命。我乃明致天罰。移爾遐逖。比事臣我宗多遜。</p>
<p>王曰。告爾殷多士。今予惟不爾殺。予惟時命有申。今朕作大邑于茲洛。予惟四方罔攸賓。亦惟爾多士。攸服奔走。臣我多遜。</p>
<p>爾乃尚有爾土。爾用尚寧幹止。</p>
<p>爾克敬。天惟畀矜爾。爾不克敬。爾不啻不有爾土。予亦致天之罰于爾躬。</p>
<p>今爾惟時宅爾邑。繼爾居。爾厥有幹有年于茲洛。爾小子乃興。從爾遷。</p>
<p>王曰。又曰。時予乃或言爾攸居。</p>
<h3 id="_49">無逸</h3>
<p>周公作無逸。</p>
<p>周公曰。嗚呼。君子所其無逸。</p>
<p>先知稼穡之艱難。乃逸。則知小人之依。</p>
<p>相小人。厥父母勤勞稼穡。厥子乃不知稼穡之艱難。乃逸。乃諺。既誕。否則侮厥父母曰。昔之人無聞知。</p>
<p>周公曰。嗚呼。我聞曰。昔在殷王中宗。嚴恭寅畏。天命自度。治民祗懼。不敢荒寧。肆中宗之享國。七十有五年。</p>
<p>其在高宗。時舊勞于外。爰暨小人。作其即位。乃或亮陰。三年不言。其惟不言。言乃雍。不敢荒寧。嘉靖殷邦。至于小大。無時或怨。肆高宗之享國五十年有九年。</p>
<p>其在祖甲。不義惟王。舊為小人。作其即位。爰知小人之依。能保惠于庶民。不敢侮鰥寡。肆祖甲之享國三十有三年。</p>
<p>自時厥後。立王。生則逸。生則逸。不知稼穡之艱難。不聞小人之勞。惟耽樂之從。自時厥後。亦罔或克壽。或十年。或七八年。或五六年。或四三年。</p>
<p>周公曰。嗚呼。厥亦惟我周太王。王季。克自抑畏。</p>
<p>文王卑服。即康功田功。</p>
<p>徽柔懿恭。懷保小民。惠鮮鰥寡。自朝至于日中昃。不遑暇食。用咸和萬民。</p>
<p>文王不敢盤于游田。以庶邦惟正之供。文王受命惟中身。厥享國五十年。</p>
<p>周公曰。嗚呼。繼自今嗣王。則其無淫于觀。于逸。于游。于田。以萬民惟正之供。</p>
<p>無皇曰。今日耽樂。乃非民攸訓。非天攸若。時人丕則有愆。無若殷王受之迷亂。酗于酒德哉。</p>
<p>周公曰。嗚呼。我聞曰。古之人猶胥訓告。胥保惠。胥教誨。民無或胥譸張為幻。</p>
<p>此厥不聽。人乃訓之。乃變亂先王之正刑。至于小大。民否則厥心違怨。否則厥口詛祝。</p>
<p>周公曰。嗚呼。自殷王中宗及高宗及祖甲及我周文王。茲四人迪哲。</p>
<p>厥或告之曰。小人怨汝詈汝。則皇自敬德。厥愆。曰朕之愆。允若時。不啻不敢含怒。</p>
<p>此厥不聽。人乃或譸張為幻。曰小人怨汝詈汝。則信之。則若時。不永念厥辟。不寬綽厥心。亂罰無罪。殺無辜。怨有同。是叢于厥身。</p>
<p>周公曰。嗚呼。嗣王其監于茲。</p>
<h3 id="_50">君奭</h3>
<p>召公為保。周公為師。相成王為左右。召公不說。周公作君奭。</p>
<p>周公若曰。君奭。</p>
<p>弗弔。天降喪于殷。殷既墜厥命。我有周既受。我不敢知曰。厥基永孚于休。若天棐忱。我亦不敢知曰。其終出于不祥。</p>
<p>嗚呼。君已曰時我。我亦不敢寧于上帝命。弗永遠念天威。越我民罔尤違。惟人。在我後嗣子孫。大弗克恭上下。遏佚前人光。在家不知。</p>
<p>天命不易。天難諶。乃其墜命。弗克經歷。嗣前人。恭明德。</p>
<p>在今予小子旦。非克有正。迪惟前人光。施于我沖子。</p>
<p>又曰。天不可信。我道惟寧王德延。天不庸釋于文王受命。</p>
<p>公曰。君奭。我聞在昔。成湯既受命。時則有若伊尹。格于皇天。在太甲。時則有若保衡。在太戊。時則有若伊陟。臣扈。格于上帝。巫咸乂王家。在祖乙。時則有若巫賢。在武丁。時則有若甘盤。</p>
<p>率惟茲有陳。保乂有殷。故殷禮陟配天。多歷年所。</p>
<p>天維純佑命。則商實。百姓王人。罔不秉德明恤。小臣屏侯甸。矧咸奔走。惟茲惟德稱。用乂厥辟。故一人有事于四方。若卜筮罔不是孚。</p>
<p>公曰。君奭。天壽平格。保乂有殷。有殷嗣。天滅威。今汝永念。則有固命。厥亂明我新造邦。</p>
<p>公曰。君奭。在昔上帝割。申勸寧王之德。其集大命于厥躬。</p>
<p>惟文王尚克修和我有夏。亦惟有若虢叔。有若閎夭。有若散宜生。有若泰顛。有若南宮括。</p>
<p>又曰。無能往來。茲迪彝教。文王蔑德降于國人。</p>
<p>亦惟純佑。秉德。迪知天威。乃惟時昭文王。迪見冒聞于上帝。惟時受有殷命哉。</p>
<p>武王惟茲四人。尚迪有祿。後暨武王。誕將天威。咸劉厥敵。惟茲四人。昭武王惟冒。丕單稱德。</p>
<p>今在予小子旦。若游大川。予往暨汝奭其濟。小子同未在位。誕無我責。收罔勗不及。耇造德不降我則。鳴鳥不聞。矧曰其有能格。</p>
<p>公曰。嗚呼。君肆其監于茲。我受命于疆惟休。亦大惟艱。告君乃猷裕。我不以後人迷。</p>
<p>公曰。前人敷乃心。乃悉命汝作汝民極。曰。汝明勗偶王。在亶。乘茲大命。惟文王德。丕承無疆之恤。</p>
<p>公曰。君。告汝朕允。保奭。其汝克敬以予。監于殷喪大否。肆念我天威。予不允惟若茲誥。予惟曰。襄我二人。汝有合哉。言曰。在時二人。天休茲至。惟時二人弗戡。其汝克敬德。明我俊民。在讓後人于丕時。</p>
<p>嗚呼。篤棐時二人。我式克至于今日休。我咸成文王功于不怠。丕冒海隅出日。罔不率俾。</p>
<p>公曰。君。予不惠若茲多誥。予惟用閔于天越民。</p>
<p>公曰。嗚呼。君惟乃知民德亦罔不能厥初。惟其終。祗若茲。往敬用治。</p>
<h3 id="_51">蔡仲之命</h3>
<p>蔡叔既沒。王命蔡仲。踐諸侯位。作蔡仲之命。</p>
<p>惟周公位冢宰。正百工。羣叔流言。乃致辟管叔于商。囚蔡叔于郭鄰。以車七乘。降霍叔于庶人。三年不齒。蔡仲克庸祗德。周公以為卿士。叔卒。乃命諸王邦之蔡。</p>
<p>王若曰。小子胡。惟爾率德改行。克慎厥猷。肆予命爾侯于東土。往即乃封。敬哉。</p>
<p>爾尚蓋前人之愆。惟忠惟孝。爾乃邁跡自身。克勤無怠。以垂憲乃後。率乃祖文王之彝訓。無若爾考之違王命。</p>
<p>皇天無親。惟德是輔。民心無常。惟惠之懷。為善不同。同歸于治。為惡不同。同歸于亂。爾其戒哉。</p>
<p>慎厥初。惟厥終。終以不困。不惟厥終。終以困窮。</p>
<p>懋乃攸績。睦乃四鄰。以蕃王室。以和兄弟。康濟小民。</p>
<p>率自中。無作聰明亂舊章。詳乃視聽。罔以側言改厥度。則予一人汝嘉。</p>
<p>王曰。嗚呼。小子胡。汝往哉。無荒棄朕命。</p>
<h3 id="_52">多方</h3>
<p>成王歸自奄。在宗周。誥庶邦。作多方。</p>
<p>惟五月丁亥。王來自奄。至于宗周。</p>
<p>周公曰。王若曰。猷告爾四國多方。惟爾殷侯尹民。我惟大降爾命。爾罔不知。</p>
<p>洪惟圖天之命。弗永寅念于祀。</p>
<p>惟帝降格于夏。有夏誕厥逸。不肯慼言于民。乃大淫昏。不克終日勸于帝之迪。乃爾攸聞。</p>
<p>厥圖帝之命。不克開于民之麗。乃大降罰。崇亂有夏。因甲于內亂。不克靈承于旅。罔丕惟進之恭。洪舒于民。亦惟有夏之民。叨懫日欽。劓割夏邑。</p>
<p>天惟時求民主。乃大降顯休命于成湯。刑殄有夏。</p>
<p>惟天不畀純。乃惟以爾多方之義民。不克永于多享。惟夏之恭多士。大不克明保享于民。乃胥惟虐于民。至于百為。大不克開。</p>
<p>乃惟成湯。克以爾多方簡。代夏作民主。</p>
<p>慎厥麗乃勸。厥民刑用勸。</p>
<p>以至于帝乙。罔不明德慎罰。亦克用勸。</p>
<p>要囚。殄戮多罪。亦克用勸。開釋無辜。亦克用勸。</p>
<p>今至于爾辟。弗克以爾多方。享天之命。</p>
<p>嗚呼。王若曰。誥告爾多方。非天庸釋有夏。非天庸釋有殷。</p>
<p>乃惟爾辟以爾多方。大淫圖天之命。屑有辭。</p>
<p>乃惟有夏。圖厥政。不集于享。天降時喪。有邦間之。</p>
<p>乃惟爾商後王。逸厥逸。圖厥政。不蠲烝。天惟降時喪。</p>
<p>惟聖罔念作狂。惟狂克念作聖。天惟五年。須暇之子孫。誕作民主。罔可念聽。</p>
<p>天惟求爾多方。大動以威。開厥顧天。惟爾多方。罔堪顧之。</p>
<p>惟我周王。靈承于旅。克堪用德。惟典神天。天惟式教我用休。簡畀殷命。尹爾多方。</p>
<p>今我曷敢多誥。我惟大降爾四國民命。</p>
<p>爾曷不忱裕之于爾多方。爾曷不夾介乂我周王享天之命。今爾尚宅爾宅。畋爾田。爾曷不惠王熙天之命。</p>
<p>爾乃迪屢不靜。爾心未愛。爾乃不大宅天命。爾乃屑播天命。爾乃自作不典。圖忱于正。</p>
<p>我惟時其教告之。我惟時其戰要囚之。至于再。至于三。乃有不用我降爾命。我乃其大罰殛之。非我有周。秉德不康寧。乃惟爾自速辜。</p>
<p>王曰。嗚呼。猷告爾有方多士暨殷多士。今爾奔走臣我監五祀。</p>
<p>越惟有胥伯小大多正。爾罔不克臬。自作不和。爾惟和哉。爾室不睦。爾惟和哉。爾邑克明。爾惟克勤乃事。爾尚不忌于凶德。亦則以穆穆在乃位。克閱于乃邑謀介。</p>
<p>爾乃自時洛邑。尚永力畋爾田。天惟畀矜爾。我有周惟其大介賚爾。迪簡在王庭。尚爾事。有服在大僚。</p>
<p>王曰。嗚呼。多士。爾不克勸忱我命。爾亦則惟不克享。凡民惟曰不享。爾乃惟逸惟頗。大遠王命。則惟爾多方探天之威。我則致天之罰。離逖爾土。</p>
<p>王曰。我不惟多誥。我惟祇告爾命。</p>
<p>又曰。時惟爾初。不克敬于和。則無我怨。</p>
<h3 id="_53">立政</h3>
<p>周公作立政。</p>
<p>周公若曰。拜手稽首。告嗣天子王矣。用咸戒于王曰。王左右。常伯。常任。準人。綴衣。虎賁。周公曰。嗚呼。休茲。知恤鮮哉。</p>
<p>古之人。迪惟有夏。乃有室大競。籲俊尊上帝。迪知忱恂于九德之行。乃敢告教厥后曰。拜手稽首后矣。曰。宅乃事。宅乃牧。宅乃準。茲惟后矣。謀面用丕訓德。則乃宅人。茲乃三宅無義民。</p>
<p>桀德。惟乃弗作往任。是惟暴德罔後。</p>
<p>亦越成湯。陟丕釐上帝之耿命。乃用三有宅。克即宅。曰三有俊。克即俊。嚴惟丕式。克用三宅三俊。其在商邑。用協于厥邑。其在四方。用丕式見德。</p>
<p>嗚呼。其在受德暋。惟羞刑暴德之人。同于厥邦。乃惟庶習逸德之人。同于厥政。帝欽罰之。乃伻我有夏。式商受命。奄甸萬姓。</p>
<p>亦越文王武王。克知三有宅心。灼見三有俊心。以敬事上帝。立民長伯。</p>
<p>立政。任人。準夫。牧。作三事。</p>
<p>虎賁。綴衣。趣馬。小尹。左右攜僕。百司庶府。</p>
<p>大都。小伯。藝人。表臣百司。太史。尹伯。庶常吉士。</p>
<p>司徒。司馬。司空。亞旅。</p>
<p>夷。微。盧。烝。三亳。阪。尹。</p>
<p>文王惟克厥宅心。乃克立茲常事司牧人。以克俊有德。</p>
<p>文王罔攸兼于庶言。庶獄庶慎。惟有司之牧夫。是訓用違。</p>
<p>庶獄庶慎。文王罔敢知于茲。</p>
<p>亦越武王。率惟敉功。不敢替厥義德。率惟謀。從容德。以並受此丕丕基。</p>
<p>嗚呼。孺子王矣。繼自今。我其立政。立事。準人。牧夫。我其克灼知厥若。丕乃俾亂。相我受民。和我庶獄庶慎。時則勿有間之。</p>
<p>自一話一言。我則末惟成德之彥。以乂我受民。</p>
<p>嗚呼。予旦已受人之徽言。咸告孺子王矣。繼自今文子文孫。其勿誤于庶獄庶慎。惟正是乂之。</p>
<p>自古商人。亦越我周文王。立政。立事。牧夫。準人。則克宅之。克由繹之。茲乃俾乂。</p>
<p>國則罔有立政用憸人。不訓于德。是罔顯在厥世。繼自今。立政其勿以憸人。其惟吉士。用勱。相我國家。</p>
<p>今文子文孫。孺子王矣。其勿誤于庶獄。惟有司之牧夫。</p>
<p>其克詰爾戎兵。以陟禹之跡。方行天下。至于海表。罔有不服。以覲文王之耿光。以揚武王之大烈。</p>
<p>嗚呼。繼自今。後王立政。其惟克用常人。</p>
<p>周公若曰。太史。司寇蘇公。式敬爾由獄。以長我王國。茲式有慎。以列用中罰。</p>
<h2 id="_54">書卷之六　周書</h2>
<h3 id="_55">周官</h3>
<p>成王既黜殷命。滅淮夷。還歸在豐。作周官。</p>
<p>惟周王撫萬邦。巡侯甸。四征弗庭。綏厥兆民。六服羣辟。罔不承德。歸于宗周。董正治官。</p>
<p>王曰。若昔大猷。制治于未亂。保邦于未危。</p>
<p>曰。唐虞稽古。建官惟百。內有百揆四岳。外有州牧侯伯。庶政惟和。萬國咸寧。夏商官倍。亦克用乂。明王立政。不惟其官。惟其人。</p>
<p>今予小子。祗勤于德。夙夜不逮。仰惟前代時若。訓迪厥官。</p>
<p>立太師。太傅。太保。兹惟三公。論道經邦。燮理陰陽。官不必備。惟其人。</p>
<p>少師。少傅。少保。曰三孤。貳公弘化。寅亮天地。弼予一人。</p>
<p>冢宰掌邦治。統百官。均四海。</p>
<p>司徒掌邦教。敷五典。擾兆民。</p>
<p>宗伯掌邦禮。治神人。和上下。</p>
<p>司馬掌邦政。統六師。平邦國。</p>
<p>司冠掌邦禁。詰姦慝。刑暴亂。</p>
<p>司空掌邦土。居四民。時地利。</p>
<p>六卿分職。各率其屬。以倡九牧。阜成兆民。</p>
<p>六年。五服一朝。又六年。王乃時巡。考制度于四岳。諸侯各朝于方岳。大明黜陟。</p>
<p>王曰。嗚呼。凡我有官君子。欽乃攸司。慎乃出令。令出惟行。弗惟反。以公滅私。民其允懷。</p>
<p>學古入官。議事以制。政乃不迷。其爾典常作之師。無以利口亂厥官。蓄疑敗謀怠忽荒政。不學牆面。莅事惟煩。</p>
<p>戒爾卿士。功崇惟志。業廣惟勤。惟克果斷。乃罔後艱。</p>
<p>位不期驕。祿不期侈。恭儉惟德。無載爾偽。作德心逸日休。作偽心勞日拙。</p>
<p>居寵思危。罔不惟畏。弗畏入畏。</p>
<p>推賢讓能。庶官乃和。不和政庬。舉能其官。惟爾之能。稱匪其人。惟爾不任。</p>
<p>王曰。嗚呼。三事暨大夫。敬爾有官。亂爾有政。以佑乃辟。永康兆民。萬邦惟無斁。</p>
<h3 id="_56">君陳</h3>
<p>周公既沒。命君陳分正東郊成周。作君陳。</p>
<p>王若曰。君陳。惟爾令德孝恭。惟孝友于兄弟。克施有政。命汝尹兹東郊。敬哉。</p>
<p>昔周公師保萬民。民懷其德。往慎乃司。兹率厥常。懋昭周公之訓。惟民其乂。</p>
<p>我聞曰。至治馨香。感于神明。黍稷非馨。明德惟馨。爾尚式時周公之猷訓。惟日孜孜。無敢逸豫。</p>
<p>凡人未見聖。若不克見。既見聖。亦不克由聖。爾其戒哉。爾惟風。下民惟草。</p>
<p>圖厥政。莫或不艱。有廢有興。出入自爾師虞。庶言同則繹。</p>
<p>爾有嘉謀嘉猷。則入告爾后于內。爾乃順之于外。曰斯謀斯猷。惟我后之德。嗚呼。臣人咸若時。惟良顯哉。</p>
<p>王曰。君陳。爾惟弘周公丕訓。無依勢作威。無倚法以削。寬而有制。從容以和。</p>
<p>殷民在辟。予曰辟。爾惟勿辟。予曰宥。爾惟勿宥。惟厥中。</p>
<p>有弗若于汝政。弗化于汝訓。辟以止辟。乃辟。</p>
<p>狃于姦宄。敗常亂俗。三細不宥。</p>
<p>爾無忿疾于頑。無求備于一夫。</p>
<p>必有忍。其乃有濟。有容。德乃大。</p>
<p>簡厥修。亦簡其或不修。進厥良。以率其或不良。</p>
<p>惟民生厚。因物有遷。違上所命。從厥攸好。爾克敬典在德。時乃罔不變。允升于大猷。惟予一人膺受多福。其爾之休。終有辭於永世。</p>
<h3 id="_57">顧命</h3>
<p>成王將崩。命召公。畢公率諸侯相康王。作顧命。</p>
<p>惟四月。哉生魄。王不懌。</p>
<p>甲子。王乃洮頮水。相被冕服。憑玉几。</p>
<p>乃同召太保奭。芮伯。彤伯。畢公。衛侯。毛公。師氏。虎臣。百尹。御事。</p>
<p>王曰。嗚呼。疾大漸。惟幾病日臻。既彌留。恐不獲誓言嗣。兹予審訓命汝。</p>
<p>昔君文王武王。宣重光。奠麗陳教。則肄肄不違。用克達殷集大命。</p>
<p>在後之侗。敬迓天威。嗣守文武大訓。無敢昏逾。</p>
<p>今天降疾。殆弗興弗悟。爾尚明時朕言。用敬保元子釗。弘濟于艱難。</p>
<p>柔遠能邇。安勸小大庶邦。</p>
<p>思夫人自亂于威儀。爾無以釗冒貢于非幾。</p>
<p>兹既受命還。出綴衣于庭。越翼日乙丑。王崩。</p>
<p>太保命仲桓。南宮毛。俾爰齊侯呂伋。以二干戈。虎賁百人。逆子釗於南門之外。延入翼室。恤宅宗。</p>
<p>丁卯。命作冊度。</p>
<p>越七日癸酉。伯相命士須材。</p>
<p>狄設黼扆綴衣。</p>
<p>牖間南嚮。敷重篾席。黼純。華玉仍几。</p>
<p>西序東嚮。敷重厎席。綴純。文貝仍几。</p>
<p>東序西嚮。敷重豐席。畫純。雕玉仍几。</p>
<p>西夾南嚮。敷重筍席。玄紛純。漆仍几。</p>
<p>越玉五重。陳寶。赤刀。大訓。弘璧。琬琰。在西序。</p>
<p>大玉。夷玉。天球。河圖。在東序。</p>
<p>胤之舞衣。大貝。鼖鼓。在西房。</p>
<p>兌之戈。和之弓。垂之竹矢。在東房。</p>
<p>大輅在賓階面。綴輅在阼階面。先輅在左塾之前。次輅在右塾之前。</p>
<p>二人雀弁。執惠。立于畢門之內。四人綦弁。執戈上刃。夾兩階戺。一人冕。執劉。立于東堂。一人冕。執鉞。立于西堂。一人冕。執戣。立于東垂。一人冕。執瞿。立于西垂。一人冕。執銳。立于側階。</p>
<p>王麻冕黼裳。由賓階隮。卿士邦君。麻冕蟻裳。入即位。</p>
<p>太保。太史。太宗皆麻冕彤裳。太保承介圭。上宗奉同瑁。由阼階隮。太史秉書。由賓階隮。御王冊命。</p>
<p>曰。皇后憑玉几。道揚末命。命汝嗣訓。臨君周邦。率循大卞。燮和天下。用答揚文武之光訓。</p>
<p>王再拜。興。答曰。眇眇予末小子。其能而亂四方。以敬忌天威。</p>
<p>乃受同瑁。王三宿。三祭。三咤。上宗曰饗。</p>
<p>太保受同。降。盥。以異同。秉璋以酢。授宗人同。拜。王答拜。</p>
<p>太保受同。祭。嚌。宅。授宗人同。拜。王答拜。</p>
<p>太保降。收。諸侯出廟門。俟。</p>
<h3 id="_58">康王之誥</h3>
<p>康王既尸天子。遂誥諸侯。作康王之誥。</p>
<p>王出。在應門之內。太保率西方諸侯入應門左。畢公率東方諸侯入應門右。皆布乘黃朱。賓稱奉圭兼幣。曰。一二臣衛。敢執壤奠。皆再拜稽首。王義嗣德。答拜。</p>
<p>太保暨芮伯咸進。相揖。皆再拜稽首。曰。敢敬告天子。皇天改大邦殷之命。惟周文武。誕受羑若。克恤西土。</p>
<p>惟新陟王。畢協賞罰。戡定厥功。用敷遺後人休。今王敬之哉。張皇六師。無壞我高祖寡命。</p>
<p>王若曰。庶邦侯甸男衛。惟予一人釗報誥。昔君文武丕平富。不務咎。厎至齊信。用昭明于天下。則亦有熊羆之士。不二心之臣。保乂王家。用端命于上帝。皇天用訓厥道。付畀四方。</p>
<p>乃命建侯樹屏。在我後之人。今予一二伯父。尚胥暨顧。綏爾先公之臣。服于先王。雖爾身在外。乃心罔不在王室。用奉恤厥若。無遺鞠子羞。</p>
<p>羣公既皆聽命。相楫趨出。王釋冕。反喪服。</p>
<h3 id="_59">畢命</h3>
<p>康王命作冊畢。分居里。成周郊。作畢命。</p>
<p>惟十有二年。六月庚午朏。越三日壬申。王朝步自宗周。至于豐。以成周之眾。命畢公保釐東郊。</p>
<p>王若曰。嗚呼。父師。惟文王武王。敷大德于天下。用克受殷命。</p>
<p>惟周公左右先王。綏定厥家。毖殷頑民。遷于洛邑。密邇王室。式化厥訓。既歷三紀。世變風移。四方無虞。予一人以寧。</p>
<p>道有升降。政由俗革。不臧厥臧。民罔攸勸。</p>
<p>惟公懋德。克勤小物。弼亮四世。正色率下。罔不祗師言。嘉績多于先王。予小子垂拱仰成。</p>
<p>王曰。嗚呼。父師。今予祗命公以周公之事。往哉。</p>
<p>旌別淑慝。表厥宅里。彰善癉惡。樹之風聲。弗率訓典。殊厥井疆。俾克畏慕。申畫郊圻。慎固封守。以康四海。</p>
<p>政貴有恆。辭尚體要。不惟好異。商俗靡靡。利口惟賢。餘風未殄。公其念哉。我聞曰。世祿之家。鮮克由禮。以蕩陵德。實悖天道。敝化奢麗。萬世同流。</p>
<p>兹殷庶士。席寵惟舊。怙侈滅義。服美于人。驕淫矜侉。將由惡終。雖收放心。閑之惟艱。</p>
<p>資富能訓。惟以永年。惟德惟義。時乃大訓。不由古訓。于何其訓。</p>
<p>王曰。嗚呼。父師。邦之安危。惟兹殷士。不剛不柔。厥德允修。</p>
<p>惟周公克慎厥始。惟君陳克和厥中。惟公克成厥終。三后協心。同厎于道。道洽政治。澤潤生民。四夷左衽。罔不咸賴。予小子永膺多福。</p>
<p>公其惟時成周。建無窮之基。亦有無窮之聞。子孫訓其成式。惟乂。</p>
<p>嗚呼。罔曰弗克。惟既厥心。罔曰民寡。惟慎厥事。欽若先王成烈。以休于前政。</p>
<h3 id="_60">君牙</h3>
<p>穆王命君牙。為周大司徒。作君牙。</p>
<p>王若曰。嗚呼。君牙。惟乃祖乃父。世篤忠貞。服勞王家。厥有成績。紀于太常。</p>
<p>惟予小子。嗣守文武成康遺緒。亦惟先正之臣。克左右亂四方。心之憂危。若蹈虎尾。涉于春冰。</p>
<p>今命爾予翼。作股肱心膂。纘乃舊服。無忝祖考。</p>
<p>弘敷五典。式和民則。爾身克正。罔敢弗正。民心罔中。惟爾之中。</p>
<p>夏暑雨。小民惟曰怨咨。冬祁寒。小民亦惟曰怨咨。厥惟艱哉。思其艱。以圖其易。民乃寧。</p>
<p>嗚呼。丕顯哉。文王謨。丕承哉。武王烈。啟佑我後人。咸以正罔缺。爾惟敬明乃訓。用奉若于先王。對揚文武之光命。追配于前人。</p>
<p>王若曰。君牙。乃惟由先正舊典時式。民之治亂在兹。率乃祖考之攸行。昭乃辟之有乂。</p>
<h3 id="_61">冏命</h3>
<p>穆王命伯冏。為周太僕正。作冏命。</p>
<p>王若曰。伯冏。惟予弗克于德。嗣先人宅丕后。怵惕惟厲。中夜以興。思免厥愆。</p>
<p>昔在文武。聰明齊聖。小大之臣。咸懷忠良。其侍御僕從。罔匪正人。以旦夕承弼厥辟。出入起居。罔有不欽。發號施令。罔有不臧。下民祗若。萬邦咸休。</p>
<p>惟予一人無良。實賴左右前後有位之士。匡其不及。繩愆糾繆。格其非心。俾克紹先烈。</p>
<p>今予命汝作大正。正于羣僕侍御之臣。懋乃后德。交修不逮。</p>
<p>慎簡乃僚。無以巧言令色。便辟側媚。其惟吉士。</p>
<p>僕臣正。厥后克正。僕臣諛。厥后自聖。后德惟臣。不德惟臣。</p>
<p>爾無昵于憸人。充耳目之官。迪上以非先王之典。</p>
<p>非人其吉。惟貨其吉。若時。瘝厥官。惟爾大弗克祗厥辟。惟予汝辜。</p>
<p>王曰。嗚呼。欽哉。永弼乃后于彝憲。</p>
<h3 id="_62">呂刑</h3>
<p>呂命穆王訓夏贖刑。作呂刑。</p>
<p>惟呂命。王享國百年。耄荒。度作刑。以詰四方。</p>
<p>王曰。若古有訓。蚩尤惟始作亂。延及於平民。罔不寇賊。鴟義姦宄。奪攘矯虔。苗民弗用靈。制以刑。惟作五虐之刑。曰法。殺戮無辜。爰始淫為劓刵椓黥。越兹麗刑。並制。罔差有辭。</p>
<p>民興胥漸。泯泯棼棼。罔中于信。以覆詛盟。虐威庶戮。方告無辜于上。上帝監民。罔有馨香德。刑發聞惟腥。皇帝哀矜庶戮之不辜。報虐以威。遏絕苗民。無世在下。</p>
<p>乃命重黎。絕地天通。罔有降格。羣后之逮在下。明明棐常。鰥寡無蓋。</p>
<p>皇帝清問下民。鰥寡有辭于苗。德威惟畏。德明惟明。</p>
<p>乃命三后。恤功于民。伯夷降典。折民惟刑。禹平水土。主名山川。稷降播種。農殖嘉穀。三后成功。惟殷于民。</p>
<p>士制百姓于刑之中。以教祗德。</p>
<p>穆穆在上。明明在下。灼于四方。罔不惟德之勤。故乃明于刑之中。率乂于民棐彝。典獄非訖于威。惟訖于富。敬忌。罔有擇言在身。惟克天德。自作元命。配享在下。</p>
<p>王曰。嗟。四方司政典獄。非爾惟作天牧。今爾何監。非時伯夷播刑之迪。其今爾何懲。惟時苗民。匪察于獄之麗。罔擇吉人。觀于五刑之中。惟時庶威奪貨。斷制五刑。以亂無辜。上帝不蠲。降咎于苗。苗民無辭于罰。乃絕厥世。</p>
<p>王曰。嗚呼。念之哉。伯父。伯兄。仲叔。季弟。幼子。童孫。皆聽朕言。庶有格命。今爾罔不由慰曰勤。爾罔或戒不勤。天齊于民。俾我一日。非終惟終。在人。爾尚敬逆天命。以奉我一人。雖畏勿畏。雖休勿休。惟敬五刑。以成三德。一人有慶。兆民賴之。其寧惟永。</p>
<p>王曰。吁。來。有邦有土。告爾祥刑。在今爾安百姓。何擇非人。何敬非刑。何度非及。</p>
<p>兩造具備。師聽五辭。五辭簡孚。正于五刑。五刑不簡。正于五罰。五罰不服。正于五過。</p>
<p>五過之疵。惟官。惟反。惟內。惟貨。惟來。其罪惟均。其審克之。</p>
<p>五刑之疑有赦。五罰之疑有赦。其審克之。簡孚有眾。惟貌有稽。無簡不聽。具嚴天威。</p>
<p>墨辟疑赦。其罰百鍰。閱實其罪。劓辟疑赦。其罪惟倍。閱實其罪。剕辟疑赦。其罰倍差。閱實其罪。宮辟疑赦。其罰六百鍰。閱實其罪。大辟疑赦。其罰千鍰。閱實其罪。墨罰之屬千。劓罰之屬千。剕罰之屬五百。宮罰之屬三百。大辟之罰其屬二百。五刑之屬三千。上下比罪。無僭亂辭。勿用不行。惟察惟法。其審克之。</p>
<p>上刑適輕。下服。下刑適重。上服。輕重諸罰有權。刑罰世輕世重。惟齊非齊。有倫有要。</p>
<p>罰懲非死。人極于病。非佞折獄。惟良折獄。罔非在中。察辭于差。非從惟從。哀敬折獄。明啟刑書胥占。咸庶中正。其刑其罰。其審克之。獄成而孚。輸而孚。其刑上備。有並兩刑。</p>
<p>王曰。嗚呼。敬之哉。官伯族姓。朕言多懼。朕敬于刑。有德惟刑。今天相民。作配在下。明清于單辭。民之亂。罔不中聽獄之兩辭。無或私家于獄之兩辭。獄貨非寶。惟府辜功。報以庶尤。永畏惟罰。非天不中。惟人在命。天罰不極。庶民罔有令政。在于天下。</p>
<p>王曰。嗚呼。嗣孫。今往何監。非德于民之中。尚明聽之哉。哲人惟刑。無疆之辭。屬于五極。咸中有慶。受王嘉師。監于兹祥刑。</p>
<h3 id="_63">文侯之命</h3>
<p>平王錫晉文侯秬鬯。圭瓚。作文侯之命。</p>
<p>王若曰。父義和。丕顯文武。克慎明德。昭升于上。敷聞在下。惟時上帝。集厥命于文王。亦惟先正。克左右昭事厥辟。越小大謀猷。罔不率從。肆先祖懷在位。</p>
<p>嗚呼。閔予小子。嗣造天丕愆。殄資澤于下民。侵戎我國家純。即我御事。罔或耆壽俊在厥服。予則罔克。曰惟祖惟父。其伊恤朕躬。嗚呼。有績予一人。永綏在位。</p>
<p>父義和。汝克紹乃顯祖。汝肇刑文武。用會紹乃辟。追孝于前文人。汝多修。扞我于艱。若汝。予嘉。</p>
<p>王曰。父義和。其歸視爾師。寧爾邦。用賚爾秬鬯一卣。彤弓一。彤矢百。盧弓一。盧矢百。馬四匹。父往哉。柔遠能邇。惠康小民。無荒寧。簡恤爾都。用成爾顯德。</p>
<h3 id="_64">費誓</h3>
<p>魯侯伯禽宅曲阜。徐。夷並興。東郊不開。作費誓。</p>
<p>公曰。嗟。人無譁。聽命。徂兹淮夷。徐戎並興。</p>
<p>善敹乃甲冑。敿乃干。無敢不弔。備乃弓矢。鍛乃戈矛。礪乃鋒刃。無敢不善。</p>
<p>今惟淫舍牿牛馬。杜乃擭。敜乃穽。無敢傷牿。牿之傷。汝則有常刑。馬牛其風。臣妾逋逃。勿敢越逐。祗復之。我商賚汝。乃越逐不復。汝則有常刑。無敢寇攘。踰垣牆。竊馬牛。誘臣妾。汝則有常刑。</p>
<p>甲戌。我惟征徐戎。峙乃糗糧。無敢不逮。汝則有大刑。魯人三郊三遂。峙乃楨幹。甲戌。我惟築。無敢不供。汝則有無餘刑。非殺。魯人三郊三遂。峙乃芻茭。無敢不多。汝則有大刑。</p>
<h3 id="_65">秦誓</h3>
<p>秦穆公伐鄭。晉襄公帥師敗諸崤。還歸。作秦誓。</p>
<p>公曰。嗟。我士。聽無嘩。予誓告汝羣言之首。</p>
<p>古人有言曰。民訖自若。是多盤。責人斯無難。惟受責俾如流。是惟艱哉。</p>
<p>我心之憂。日月逾邁。若弗云來。</p>
<p>惟古之謀人。則曰未就予忌。惟今之謀人。姑將以為親。雖則云然。尚猷詢兹黃髪。則罔所愆。</p>
<p>番番良士。旅力既愆。我尚有之。仡仡勇夫。射御不違。我尚不欲。惟截截善諞言。俾君子易辭。我皇多有之。</p>
<p>昧昧我思之。如有一介臣。斷斷猗無他技。其心休休焉。其如有容。人之有技。若己有之。人之彥聖。其心好之。不啻若自其口出。是能容之。以保我子孫黎民。亦職有利哉。</p>
<p>人之有技。冒疾以惡之。人之彥聖。而違之。俾不達。是不能容。以不能保我子孫黎民。亦曰殆哉。</p>
<p>邦之杌隉。曰由一人。邦之榮懷。亦尚一人之慶。</p>







  
  






                
              </article>
            </div>
          
          
  <script>var tabs=__md_get("__tabs");if(Array.isArray(tabs))e:for(var set of document.querySelectorAll(".tabbed-set")){var labels=set.querySelector(".tabbed-labels");for(var tab of tabs)for(var label of labels.getElementsByTagName("label"))if(label.innerText.trim()===tab){var input=document.getElementById(label.htmlFor);input.checked=!0;continue e}}</script>

<script>var target=document.getElementById(location.hash.slice(1));target&&target.name&&(target.checked=target.name.startsWith("__tabbed_"))</script>
        </div>
        
      </main>
      
        <footer class="md-footer">
  
  <div class="md-footer-meta md-typeset">
    <div class="md-footer-meta__inner md-grid">
      <div class="md-copyright">
  
    <div class="md-copyright__highlight">
      &copy; 2024~ <a href="https://pyfate.github.io"  target="_blank" rel="noopener">科技命理網</a>
    </div>
  
  
</div>
      
        <div class="md-social">
  
    
    
    
    
      
      
    
    <a href="https://github.com/pyfate" target="_blank" rel="noopener" title="github.com" class="md-social__link">
      <svg xmlns="http://www.w3.org/2000/svg" viewBox="0 0 480 512"><!--! Font Awesome Free 6.6.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2024 Fonticons, Inc.--><path d="M186.1 328.7c0 20.9-10.9 55.1-36.7 55.1s-36.7-34.2-36.7-55.1 10.9-55.1 36.7-55.1 36.7 34.2 36.7 55.1M480 278.2c0 31.9-3.2 65.7-17.5 95-37.9 76.6-142.1 74.8-216.7 74.8-75.8 0-186.2 2.7-225.6-74.8-14.6-29-20.2-63.1-20.2-95 0-41.9 13.9-81.5 41.5-113.6-5.2-15.8-7.7-32.4-7.7-48.8 0-21.5 4.9-32.3 14.6-51.8 45.3 0 74.3 9 108.8 36 29-6.9 58.8-10 88.7-10 27 0 54.2 2.9 80.4 9.2 34-26.7 63-35.2 107.8-35.2 9.8 19.5 14.6 30.3 14.6 51.8 0 16.4-2.6 32.7-7.7 48.2 27.5 32.4 39 72.3 39 114.2m-64.3 50.5c0-43.9-26.7-82.6-73.5-82.6-18.9 0-37 3.4-56 6-14.9 2.3-29.8 3.2-45.1 3.2-15.2 0-30.1-.9-45.1-3.2-18.7-2.6-37-6-56-6-46.8 0-73.5 38.7-73.5 82.6 0 87.8 80.4 101.3 150.4 101.3h48.2c70.3 0 150.6-13.4 150.6-101.3m-82.6-55.1c-25.8 0-36.7 34.2-36.7 55.1s10.9 55.1 36.7 55.1 36.7-34.2 36.7-55.1-10.9-55.1-36.7-55.1"/></svg>
    </a>
  
    
    
    
    
      
      
    
    <a href="https://facebook.com/pyfate" target="_blank" rel="noopener" title="facebook.com" class="md-social__link">
      <svg xmlns="http://www.w3.org/2000/svg" viewBox="0 0 512 512"><!--! Font Awesome Free 6.6.0 by @fontawesome - https://fontawesome.com License - https://fontawesome.com/license/free (Icons: CC BY 4.0, Fonts: SIL OFL 1.1, Code: MIT License) Copyright 2024 Fonticons, Inc.--><path d="M512 256C512 114.6 397.4 0 256 0S0 114.6 0 256c0 120 82.7 220.8 194.2 248.5V334.2h-52.8V256h52.8v-33.7c0-87.1 39.4-127.5 125-127.5 16.2 0 44.2 3.2 55.7 6.4V172c-6-.6-16.5-1-29.6-1-42 0-58.2 15.9-58.2 57.2V256h83.6l-14.4 78.2H287v175.9C413.8 494.8 512 386.9 512 256"/></svg>
    </a>
  
</div>
      
    </div>
  </div>
</footer>
      
    </div>
    <div class="md-dialog" data-md-component="dialog">
      <div class="md-dialog__inner md-typeset"></div>
    </div>
    
    
    <script id="__config" type="application/json">{"base": "..", "features": ["navigation.expanded", "navigation.instant", "search.suggest", "search.highlight", "content.tabs.link", "content.code.annotation", "content.code.copy"], "search": "../assets/javascripts/workers/search.07f07601.min.js", "translations": {"clipboard.copied": "Copied to clipboard", "clipboard.copy": "Copy to clipboard", "search.result.more.one": "1 more on this page", "search.result.more.other": "# more on this page", "search.result.none": "No matching documents", "search.result.one": "1 matching document", "search.result.other": "# matching documents", "search.result.placeholder": "Type to start searching", "search.result.term.missing": "Missing", "select.version": "Select version"}}</script>
    
    
      <script src="../assets/javascripts/bundle.56dfad97.min.js"></script>
      
    
  </body>
</html>